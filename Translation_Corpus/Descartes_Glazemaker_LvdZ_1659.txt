DE LYDINGEN VAN DE ZIEL. 
Eerste Deel.
Van de Lijdingen in 't algemeen ; en by deze gelegentheit van de gehele natuur van de mensch. 

EERSTE LID.
Dat het geen, 't welk Lijding is ten opzicht van 't een onderwerp, altijt Doening is in enig ander opzicht. 
DAar is niets, in 't welk beter blijkt hoe gebrekkelijk de wetenschappen zijn, die wy van d’ Ouden hebben, als in 't geen, 't welk zy van de Lijdingen hebben geschreven. Want hoewel dit een stoffe is, daar af men altijt de kennis naaukeuriglijk onderzocht heeft, en hoewel zy niet van de zwaarsten schijnt, om dat men, dewijl yder die in zich zelf gevoelt, geen opmerking van elders behoeft t’ ontleenen, om de natuur daar af t’ ontdekken; zo is echter 't geen, dat d’ Ouden hier af onderwezen hebben, zo gering, en ten meestendeel zo weinig gelooffelijk, dat ik geen hoop kan hebben van de waarheit te naderen, dan met van de wegen, die zy gevolgt zijn, af te wijken. Ik zal dieshalven verplicht wezen hier op een zelfde wijze te schrijven, als of ik van een stoffe handelde, die nooit iemant voor my aangeroert had. Ik bemerk dan (om een begin te maken) dat al 't geen, 't welk gedaan word, of van nieus gebeurt, van de Wijsbegerigen in 't algemeen een Lijding, ten opzicht van 't onderwerp, aan 't welk het gebeurt, en een Doening ten opzicht van de geen, die doet dat het koomt, genoemt word: in voegen dat, hoewel de doender en de lijder dikwijls zeer verscheiden zijn, de Doening en de Lijding echter altijt een zelfde ding zijn, dat deze twee namen heeft, uit oorzaak van de twee verscheide onderwerpen, aan de welken men het toepassen kan. 

2. Dat men, om de Lijdingen van de ziel te kennen, haar ampten van de genen des lighaams onderscheiden moet.
WYders, ik aanmerk ook dat wy niet bespeuren dat er enig onderwerp is, 't welk meer onmiddelijk tegen onze ziel werkt, als 't lighaam, aan 't welk zy gevoegt is; en dat wy by gevolg behoren te denken dat het geen, 't welk in haar een Lijding is, gemenelijk in 't lighaam een doening is: in voegen dat 'er geen beter weg is om tot de kennis onzer lijdingen te komen, als 't verschil, dat er tusschen de ziel en 't lighaam is, t’ onderzoeken, om te bekennen aan welk van beide men yder der ampten, die in ons zijn, toeëigenen moet. 

3. Wat regel men moet volgen om dit te doen. 
IN 't welk men geen grote zwarigheit zal vinden, zo men aanmerkt dat al 't geen, 't welk wy bevinden in ons te zijn, en 't welk, gelijk wy zien, ook in lighamen, die geheellijk onbezielt zijn, kan wezen , alleenlijk aan onz lighaam toegeëigent moet worden: en in tegendeel, dat al 't geen, 't welk in ons is, en dat wy niet konnen bevatten in eniger wijze aan een lighaam te konnen behoren, aan onze ziel toegeëigent moet worden. 

4. Dat de hitte, en de beweging der leden van 't lighaam, en de denkingen van de ziel voortkomen. 
DIeshalven, dewijl wy niet begrijpen dat het lighaam in eniger wijze denkt, zo hebben wy reden om te geloven dat alderhande denkingen, die in ons zijn, tot de ziel behoren: en dewijl wy hier aan niet twijfelen dat er onbezielde lighamen zijn, die zich op veel meer wijzen, als d’onzen, konnen bewegen, en die zo veel of meer hitte hebben, (gelijk d’ ervarentheit in de vlam betoont, die alleen veel meer hitte en bewegingen heeft, dan enigen van onze leden) zo behoren wy te geloven dat alle de hitte, en alle de bewegingen, die in ons zijn, voor zo veel zy niet van de denking afhangen, alleenlijk tot het lighaam behoren. 


5. Dat het doling is te geloven dat de ziel de beweging en hitte aan 't lighaam geeft. 
WY zullen hier door dan een zeer aanmerkelijke doling schuwen, in de welke veel gevallen zijn, ja zo, dat ik acht dat zy d’ eerste oorzaak is, die belet heeft dat men tot hier toe de Lijdingen, en d’ andere dingen, die tot de ziel behoren, wel heeft konnen verklaren. Deze doling bestaat hier in , dat wy, ziende dat alle dode lighamen van hitte, en by gevolg van beweging berooft zijn, ons ingebeeld hebben dat d’ afweezigheit van de ziel deze bewegingen en hitte deê ophouden: en dus heeft men zonder reden gelooft dat onze naturelijke hitte, en alle de bewegingen van onze lighamen van de ziel afhangen ; in plaats dat men, in tegendeel, behoort te denken, dat, als men sterft, de ziel niet vertrekt, dan om dat deze hitte ophoud, en dat de werktuigen, die dienen om 't lighaam te bewegen, bederven. 

6. Wat onderscheit dat 'er is tusschen een levend en dood lighaam. 
OM dan deze doling te schuwen, zo laat ons aanmerken dat de doot nimmer door gebrek van de ziel bykoomt, maar alleenlijk om dat enig der voornaamste delen van 't lighaam bederft, en laat ons oordelen dat het lighaam van een levend mensch zo veel van dat van een dood mensch verschilt , als een uurwerk, of een ander zelfbeweegsel, (dat is enig ander gebou, dat zich van zelf beweegt) als het wel gestelt is, en als 't het lighamelijk beginsel der bewegingen, om de welken het gemaakt is, in zich heeft, met al 't geen, dat tot des zelfs doening vereischt is, en het zelfde uurwerk, of ander gebou , als het gebroken te werken, en als 't beginsel van zijn beweging ophoud van te werken.

7. Korte verklaring der delen van 't lighaam, en van enigen zijn ampten
OM dit verstanelijker te maken, zo zal ik hier in weinig woorden de gehele ordening, daar meê het gebou van onz lighaam te zamen gezet is, verklaren. Yder weet alreê dat er in ons een hart, harssenen, een maag, spieren, zenuwen, slagaderen, aderen, en diergelijke dingen zijn. Men weet ook dat de spijs, die men eet, tot in de maag en in de darmen daalt, van daar haar vocht, in de lever en in alle d’ aderen vloejende, zich


met het bloet, dat in deze leden is, vermengt, en door deze middel des zelfs menigte vermeerdert. De genen, die, hoe weinig het ook is, van de Geneeskunst hebben horen spreken, weten ook hoe het hart gestelt is, en hoe al 't bloet der aderen lichtelijk uit de holle ader naar zijn rechte zijde kan vloeijen, en van daar deur 't vat, 't welk men de slagaderlijke ader noemt, in de long komen, en daar na van de long deur 't vat, 't welk men aderlijke slagader noemt, weêr in de slinke zijde van 't hart keren, en eindelijk van daar tot in de grote slagäder deurgaan, welks takken zich deur 't gehele lighaam verspreiden. Ja alle de genen, die door d’ achtbaarheit der Ouden niet geheel verblint zijn, en die d’ ogen hebben willen openen, om Hervejus gevoelen van d’ omloop des bloets t’ onderzoeken, twijfelen niet dat alle d’ aderen en slagaderen van 't lighaam niet gelijk beeken zijn, deur de welken het bloet zonder ophouden zeervaerdiglijk deurvloeit, met zijn loop deur de rechte holligheit van 't hart te nemen,en dit deur de slagaderlijke ader, welks takken in de gehele long verspreid, en by de genen van d’ aderlijke slagäder vervoegt zijn, deur de welke het van de long in de slinke zijde van ‘t hart deurloopt, en daar na van daar in de grote slagäder gaat, welks takken, deur 't overige van 't lighaam verspreid, aan de takken van de holle ader gevoegt zijn, die weêr het zelfde bloet in de rechte holligheit van 't hart brengen: in voegen dat deze twee holligheden als sluizen zijn, deur yder van de welken al 't bloet deurgaat op yder keer, die 't in 't lighaam doet. Wijders, men weet dat alle de bewegingen der leden van de spieren afhangen, en dat deze spieren zodanig tegen malkander gestelt zijn, dat, als een van hen inkrimpt, hy dat deel van 't lighaam, aan 't welk hy gehecht is, naar zich trekt, 't welk ter zelfde tijt de spier, die daar tegen staat , uitrekt : en zo 't in een andere tijt gebeurt dat deze leste inkrimpt, zo maakt hy dat d’ eerste zich uitrekt, en hy trekt dat lid, aan't welk zy gehecht zijn, naar zich. Eindelijk, men weet dat alle deze bewegingen der spieren, gelijk ook alle de zinnen, van de zenuwen afhangen, die als kleine draadjes, of kleine pijpjes zijn, de welken alle uit de harssenen komen, en, zowel als de harssenen, een zekere lucht,of zeer dunne wint bevatten, die men de dierelijke geesten noemt.

8. Welk het beginsel van alle deze ampten is. 
MAar men weet gemenelijk niet op welke wijze deze dierelijke geesten, en deze zenuwen tot de bewegingen en zinnen 


dienstig zijn, noch ook welk het lighamelijk beginsel is, dat hen werken doet. Dieshalven, hoewel ik alreê in andere schriften daar af aangeroert heb, zo zal ik echter hier weêr in 't kort verhalen dat 'er, terwijl wy leven, een gedurige hitte in onze harten is, die zeker slach van vuur is, 't welk van 't bloet der aderen daar onderhouden word, en dat dit vuur het lighamelijk beginsel van alle de bewegingen onzer leden is. 

9. Hoe de beweging van 't hart geschied. 
ZYn eerste werking is het bloet, daar af de holligheden van 't hart vol zijn, te vermeerderen; 't welk oorzaak is dat dit bloet, een groter plaats behoevende, met parssing uit de rechte holligheit in de slagäderlijke ader, en van de slinke in de grote slagäder deurdringt. En als deze uitspreiding ophoud , koomt terstont nieu bloet uit de holle ader in de rechte holligheit van 't hart, en uit d’ aderlijke slagäder in de slinke holligheit. Want in d’ ingangen van deze vier vaten zijn kleine velletjes, zodanig geschikt dat zy maken dat het bloet niet in 't hart kan komen, dan door de twee lesten, noch daar uit geraken, dan door de twee anderen. Het nieuwe bloet, in 't hart gekomen, word hier terstont daar na dun gemaakt, en gezuivert, op gelijke wijze als 't voorgaande. En hier in alleen bestaat de slag of de klopping van 't hart, en der slagäders: in voegen dat deze klopping van 't hart zich zo dikwijls vernieut, als er nieu bloet in 't hart koomt. Dit is ook 't enige, 't welk aan't bloet zijn beweging geeft, en te weegbrengt dat het zonder ophouden zeer gezwindelijk in alle de slagaderen en aderen vloeit. Door welke middel het ook de hitte, die 't in 't hart verkrijgt, aan alle d’ andere leden van 't lighaam toebrengt, en daar aan tot voedsel dient. 

10. Hoe de dierelijke geesten in de harsenen voortgebracht worden. 
MAar 't geen, 't welk hier meer t’ aanmerken staat, is dat de levendigste en dunste delen van 't bloet, 't welk door de hitte in 't hart dun gemaakt en gezuivert is, zonder ophouden in grote menigte in de holligheden van de harssenen komen. D'oorzaak van dat zy eer derwaarts , dan naar enige andere plaats vloejen, is dat al 't bloet, 't welk deur de grote slagäder uit het hart koomt, zijn loop lijnrecht naar deze plaats neemt, en dat, dewijl het niet geheel daar in kan komen, vermits er niet dan zeer enge deurgangen zijn, de delen daar af, die meest bewogen zijn,


en de dunsten alleen daar deur gaan, terwijl 't overige zich in alle d’ andere plaatsen van 't lighaam verspreid. Nu, deze zeer dunne delen van 't bloet maken de dierelijke geesten: en zy behoeven hiertoe geen andere verandering in de harssenen t’ ontfangen, dan dat zy daar van d’ andere delen van 't bloet, niet zo dun en zuiver zijnde, afgescheiden zijn. Want het geen, 't welk ik hier geesten noem, is niets anders dan lighamen; en zy hebben geen andere eigenschap, dan dat zy zeer kleine lighamen zijn, en die zich zeer gezwindelijk bewegen, gelijk de delen van de vlam, die uit een fakkel koomt: in voegen dat zy niet in een plaats blijven, en dat ‘er, als er enigen in de holligheden van de harssenen inkomen, enige anderen daar weêr deur de pijpjes, die in hun zelfstandigheit zijn, uitgaan, en deze pijpjes geleiden hen weer in de zenuwen, en van daar in de spieren, door welks middel zy't lighaam in zo veel en verscheide wijzen bewegen, als het bewogen kan worden. 

11. Hoe de bewegingen der Spieren geschieden. 
WAnt d’ enige oorzaak van alle de bewegingen der leden is, dat enige spieren zich intrekken, en dat de genen, die ‘er tegen over zijn, zich uitrekken, gelijk alreê gezegt is. En d’ enige oorzaak, die te weegbrengt dat d’ een spier zich eer intrekt, dan de geen, die daar tegen over legt, is dat er weinig meer geesten uit de harssenen daar naar toe komen, dan naar d’ ander. Niet dat de geesten, die onmiddelijk uit de harssenen komen, genoech zijn om deze spieren te bewegen, maar zy schikken d’ andere geesten, die alreê in deze twee spieren zijn, tot alle vaerdiglijk uit een van beide te trekken, en in d’ ander over te gaan; door welke middel de geen, daar zy uitgaan, langer en slapper word, en de geen, in de welk zy inkomen, daar door vaerdiglijk gezwollen, zich intrekt, en 't lid, daar hy aangehecht is, meesleept. Dit is lichtelijk te bevatten, indien men weet dat ‘er zeer weinig dierelijke geesten zijn, die geduriglijk uit de harssenen naar yder spier komen, maar dat er altijt veel anderen zijn, in de zelfde spier besloten, die zich daar zeer gezwindelijk bewegen, ja somtijts met zich alleenlijk in de plaats, daar zy zijn, om te drajen, te weten, als zy geen wegen open vinden, om daar uit te komen, en somtijts met in de tegengestelde spier in te vloejen; vermits er kleine openingen in yder van deze spieren zijn, daar deur deze geesten van d’ een in d’ ander konnen vloejen, en die zodanig geschikt zijn,


dat, als de geesten, die uit de harssenen naar een van hen komen, een weinig meer kracht hebben als de genen, die naar d’ andere spier gaan, zy alle d’ ingangen openen, deur de welken de geesten van d’ andere spier in deze konnen deurgaan, en in een zelfde tijt alle d’ ingangen sluiten, daar deur de geesten van deze spier in d’ ander konnen gaan; door welke middel alle de geesten, in deze twee spieren begrepen, zeer vaerdiglijk in een van beide zich vergaderen, en hem dus doen zwellen en intrekken, terwijl d’ ander zich uitrekt en verslapt. 

12. Hoe d’uitterlijke voorwerpen tegen de werktuigen der zinnen werken. 
HIer is noch overig d’ oorzaken t’ onderzoeken, die te weegbrengen dat de geesten niet altijt uit de harssenen op een zelfde wijze in de spieren vloejen, en dat er somtijts meer naar d’ een, dan naar d’ ander spier, komen. Want behalven de doening van de ziel, die warelijk in ons een dezer oorzaken is, gelijk ik hier na zal zeggen, zijn’ er noch twee anderen, die alleenlijk van 't lighaam afhangen, en die men dient aan te merken. D'eerste bestaat in de verscheidenheit der bewegingen, die in de werktuigen der zinnen, door hun voorwerpen,verwekt worden, de welke ik bredelijk genoech in de Verregezichtkunde verklaart heb. Maar op dat de genen, die dit geschrift zullen zien, niet behoeven zullen enig ander gelezen te hebben, zo zal ik hier weêr verhalen dat ‘er in de zenuwen drie dingen t’ aanmerken zijn, te weten, hun merg, of innerlijke zelfstandigheit, dat zich , als kleine draden, van de harssenen af , daar het zijn oorsprong heeft , tot aan 't uitterste der andere leden uitstrekt, daar deze draden aangehecht zijn; daar na de velletjes, die hen omringen, en die, aan de genen vast, de welken de harssenen omringen, kleine pijpjes maken, in de welken deze kleine draden besloten zijn, en eindelijk de dierelijke geesten, die , deur deze zelfde pijpjes, van de harssenen tot in de spieren deurgevoert, oorzaak zijn dat deze draadjes daar geheel vry blijven, en zodanig uitgestrekt zijn, dat het minste ding, 't welk dat deel van 't lighaam beweegt, daar aan 't uitterste van enig lid gehecht is, door gelijke middel het deel van de harssenen, daar 't af koomt, doet bewegen; op gelijke wijze als men, aan een der einden van een tou trekkende, ook het ander doet bewegen, 


13. Dat deze doening der uitterlijke voorwerpen op verscheide wijzen de geesten in de spieren kan brengen. 
IK heb ook in de Verregezichtkunde verklaart hoe alle de voorwerpen van 't gezicht zich alleenlijk hier door aan ons bekent maken, dat zy zich plaatselijk bewegen, en door tusschenkoomst der deurschijnige lighamen, die tusschen ons en hen zijn, de kleine draadjes der gezichtzenuwen, die in 't binnenste van onze ogen zijn, en by gevolg de plaatsen van de harssenen, van daar deze zenuwen komen: dat zy, zeg ik, hen op zo veel verscheide wijzen bewegen, als zy verscheidenheden in de dingen aan ons vertonen: en dat niet onmiddelijk de bewegingen, die in 't oog geschieden, maar de genen, die in de harssenen gedaan worden, deze voorwerpen aan de ziel vertonen. Naar welks voorbeelt lichtelijk te bevatten is dat de klanken, reuken, smaken, hitte, pijn, honger, dorst, en in 't algemeen alle de voorwerpen, zo van onze andere uitterlijke zinnen, als van onze innerlijke begeerlijkheden, ook enige bewegingen in onze zenuwen verwekken, die door hen tot in de harssenen opklimmen. En behalven dat deze verscheide bewegingen van de harssenen aan onze ziel verscheide gevoelingen doen hebben, zo konnen zy ook zonder haar maken dat de geesten hun loop eer naar sommige, dan naar andere spieren nemen, en dus onze leden bewegen. Ik zal dit alleen hier met een voorbeelt bewijzen. Indien iemant vaerdiglijk zijn hant tegen ons uitsteekt, als om te slaan, schoon wy weten dat hy onze vrient is, en dat hy dit alleenlijk uit jok doet, en dat hy zich wel zal wachten van ons enig quaat aan te doen; zo konnen wy echter ons naauwelijks onthouden van onze ogen te sluiten. Dit betoont dan dat zy zich niet door bemiddeling van onze ziel sluiten, dewijl het tegen onze wil is, die haar enige, of ten minsten haar voornaamste in doening is, maar om dat het gebou van onz lighaam zodanig gestelt is, dat de beweging van deze hant naar onze ogen een andere beweging in onze harssenen verwekt, die de dierelijke geesten in de spieren leid, de welken d’ oogdeksels doen toegaan. 

14. Dat de verscheidenheit, die tusschen de geesten is, ook hun loop verscheiden kan maken.
D’ andere oorzaak, die dienstig is om de dierelijke geesten verscheidelijk naar de spieren te geleiden, is d’ ongelijke beroering en drift dezer geesten, en de verscheidenheit van hun delen.


Want als enigen van hun delen grover, en meer bewogen zijn, dan d’ anderen, zo lopen zy verder lijnrecht deur in de holligheden en in de pijpjes van de harssenen, en worden door deze middel in andere spieren gebracht, in de welken zy niet zouden komen, zo zy minder kracht hadden. 

15. Welken doorzaken van hun verscheidenheit zijn.
DEze ongelijkheit kan uit de verscheide stoffen, daar af zy te zamen gezet zijn, voortkomen: gelijk men in de genen, die veel wijn gedronken hebben, de dampen van deze wijn, vaerdiglijk in't bloet gekomen, uit het hart tot in de harssenen ziet opstijgen, daar zy zich in geesten veranderen, die, sterker, en overvloediger zijnde, dan de genen, die men daar gemenelijk vind, bequaam zijn om het lighaam op veel vreemde wijzen te bewegen. Deze ongelijkheit der geesten kan ook uit de verscheide gesteltenissen van 't hart, van de lever, maag, milt, en van alle d’ andere leden voortkomen, die tot der zelfder voortbrenging dienstig zijn. Want men moet hier voornamelijk merken op zekere kleine zenuwen, in de gront van 't hart ingeplant, die dienstig zijn om d’ingangen van zijn holligheden ruimer of naauwer te maken: door welke middel het bloet, zich meer of min uitspreidende, geesten voortbrengt, die verscheidelijk gestelt zijn. Men moet ook aanmerken dat, hoewel het bloet, 't welk in 't hart gaat, van alle d’ andere plaatsen des lighaams derwaarts koomt, echter dikwijls gebeurt dat 'et van enige leden meer, dan van d’ anderen, der waarts gedreven word, vermits de zenuwen en spieren, die met deze leden overëenkomen, het meer parssen, of voortstuwen: en dat het naar de verscheidenheit der leden, van de welken het meest koomt, zich verscheidelijk in 't hart ontspreid, en by gevolg geesten voortbrengt, die verschillende hoedanigheden hebben. Tot een voorbeelt, het geen, 't welk uit het innerlijk deel van de lever, daar de gal is, voortkoomt, ontspreid zich in 't hart op een andere wijze, dan't geen, 't welk van de milt koomt, en dit weêr anders, dan't geen, dat uit d’ aderen der armen of benen koomt, en in gevolg dit weêr anders, dan't gijl, of de sap van de spijs, als zy, nieuwelijks uit de maag en 't ingewant gekomen, vaerdiglijk deur de lever tot in 't hart deurdringt.


16. Hoe, zonder hulp van de ziel, alle de leden door de voorwerpen der zinnen, en door de geesten bewogen konnen worden. 
MEn moet eindelijk aanmerken dat het gebou van onz lighaam zodanig gestelt en geschikt is, dat alle de veranderingen, die in de beweging der geesten bykomen, maken konnen dat zy enige pijpjes van de harssenen meer, dan d’ anderen, openen: en weêr dat, als een van deze pijpjes een weinig meer of min, dan naar gewoonte, door de werking der zenuwen, die aan de zinnen dienstig zijn, geopent is, dit iets in de beweging der geesten verandert, en te weegbrengt dat zy in de spieren geleid worden, die dienstig zijn om 't lighaam zodanig te bewegen, gelijk het gewonelijk, uit oorzaak van zulk een werking, bewogen word. In voegen dat alle de bewegingen, die wy hebben, zonder dat onze wil iets daar toe helpt, (gelijk dikwijls gebeurt dat wy ademen, wandelen, eten, en eindelijk dat wy alle de werkingen doen, die wy met de beesten gemeen hebben) alleenlijk van de zamengestalte onzer leden, en van de loop afhangen, die de geesten, door de hitte van 't hart bewogen, naturelijk in de harssenen, in de zenuwen, en in de spieren volgen: op gelijke wijze als de beweging van een wijzer, uit de kracht van zijn veren of gewicht, en uit de gesteltenis zijner raders voortkoomt. 

17. Hoedanig d’ ampten van de ziel zijn. 
NA dat wy alles d’ ampten, die tot het lighaam alleen behoren, aangemerkt hebben, zo is lichtelijk te bekennen dat 'er niets in ons blijft, 't welk wy aan onze ziel moeten toeëigenen, dan onze gedachten, die voornamelijk tweederhand zijn: te weten sommigen zijn haar doeningen, en anderen haar lijdingen. De genen, die ik haar doeningen noem, zijn alle onze willen, om dat wy bevinden dat zy regelrecht van onze ziel komen, en alleenlijk van haar schijnen af te hangen. Gelijk men in tegendeel alderhande bemerkingen, of kennissen, die in ons gevonden worden, haar lijdingen in 't algemeen mag noemen; om dat onze ziel hen dikwijls niet zodanig maakt, als zy zijn, en dat zy hen altijt van de dingen ontfangt, die door hen vertoont worden. 

18. Van de wil. 
ONze willen zijn weêr tweederhand : want sommigen zijn doeningen van onze ziel, die zich in de ziel zelve bepalen,


gelijk dan, als wy God willen beminnen, of in 't algemeen onze denking tot enig voorwerp, dat niet stoffelijk is, voegen. D'anderen zijn doeningen: die in onz lighaam bepaalt worden; gelijk dus, als hier uit alleen, dat wy wil van te wandelen hebben, volgt dat onze benen zich roeren, en dat wy gaan. 

19. Van de bemerking. 
ONze bemerkingen zijn ook tweederhand, sommigen hebben de ziel, anderen 't lighaam tot oorzaak. De bemerkingen, die de ziel tot oorzaak hebben, zijn de genen van onze willen, en van alle d’ inbeeldingen, of andere gedachten, die daar van afhangen. Want het is zeker dat wy niet enig ding konnen willen, 't welk wy door gelijke middel niet bemerken dat wy 't willen. En hoewel, ten opzicht van onze ziel, iets te willen een doening is, zo kan men echter zeggen dat het geen, 't welk zy wil, te bemerken, in haar een lijding is. Doch dewijl deze bemerking en deze wil warelijk niet dan een zelfde ding zijn, zo geschied echter altijt d’ afnoeming van 't geen, dat treffelijkst is. En dieshalven is men niet gewent haar een lijding, maar alleenlijk een doening te noemen. 

20. Van d’inbeeldingen, en andere gedachten, die door de ziel gevormt worden. 
ALs onze ziel zich toepast tot iets in te beelden, dat niet is, gelijk een getoverde burgt, of een waangedrocht voor zich te vertonen, of ook als zy zich voegt tot iets aan te merken, dat alleenlijk verstanelijk, en niet inbeeldelijk is, als (tot een voorbeelt) haar eige natuur t’ aanmerken, zo hangen de bemerkingen, die zy van deze dingen heeft, voornamelijk van de wil, die te weegbrengt dat zy hen bemerkt. En dieshalven is men gewent hen eer als doeningen, dan als lijdingen, t’ aanmerken. 

21. Van d’inbeeldingen, die alleenlijk 't lighaam tot oorzaak hebben. 
HEt meeste deel der bemerkingen, die door 't lighaam veroorzaakt worden, hangen van de zenuwen af. Maar daar zijn ook enigen, die niet van de zenuwen afhangen, die men in beeldingen noemt, gelijk de genen, daar af ik terstont gesproken heb, van de welken zy echter hier in verschillen, dat onze wil niet bezich is met hen te maken: 't welk te weegbrengt dat zy niet in 't getal der doeningen van de ziel gestelt mogen worden. En


zy komen alleenlijk hier af voort, dat de geesten, verscheidelijk gedreven zijnde, en de speuren van verscheide indrukkingen vindende, die te voren in de harssenen geweest zijn, daar by geval hun loop nemen, eer deur zulke, dan deur andere pijpjes: zodanig zijn de bedriegerijen onzer dromen, en ook der opgetogentheden en mijmeringen, die wy, wakker zijnde, dikwijls hebben, als onze denking onachtsamelijk doolt, zonder zich tot iets te begeven. Maar hoewel enigen van deze inbeeldingen lijdingen van de ziel zijn, als men dit woort in zijn eigenste en bezonderste betekenis neemt, en dat zy alle dus genoemt mogen worden, zo men 't in een algemeender betekenis neemt, nochtans dewijl zy geen zo merkelijke en bepaalde oorzaak hebben, als de bemerkingen, die de ziel door behulp der zenuwen ontfangt, en dat zy daar af niet anders schijnen, dan de schaduw en schildery, eer wy hen wel konnen onderscheiden, zo moet men 't verschil, dat tusschen deze anderen is, wel aanmerken. 

22. Van 't verschil, dat tusschen d’ andere bemerkingen is. 
ALle de bemerkingen, die ik noch niet verklaart heb, komen door behulp der zenuwen tot de ziel, en daar is dit verschil in, dat wy sommigen daar af tot d’ uitterlijke voorwerpen, die onze zinnen treffen, d’ anderen tot onz lighaam, of tot enigen van zijn delen, en eindelijk d’ anderen tot onze ziel toepassen. 

23. Van de bemerkingen, die wy tot de voorwerpen toepassen, die buiten ons zijn. 
DE bemerkingen, die wy tot de dingen toepassen, die buiten ons zijn, te weten tot de voorwerpen onzer zinnen, worden veroorzaakt (ten minsten als onze waan niet valsch is) door deze voorwerpen, die, met enige bewegingen in de werktuigen der uitterlijke zinnen te verwekken, ook, door behulp der zenuwen, enige beweging in de harssenen verwekken ; en deze zenuwen doen dat de ziel gevoel daar af krijgt. Gelijk dus, als wy 't licht van een fakkel zien, en 't geklank van een klok horen, zo zijn dit licht, en deze klank twee verscheide doeningen, die hier door alleen, dat zy twee verscheide bewegingen in enigen van onze zenuwen, en door hun middel in de harssenen verwekken, aan de ziel twee verschillende gevoelingen geven, die wy zo tot d’ onderwerpen, de welken wy onderstellen hun oorzaken te wezen, toepassen, dat wy menen de fakkel zelf te zien, en de


klok te horen, en niet alleenlijk de bewegingen te gevoelen, die van hen komen. 

24. Van de bemerkingen die wy tot onz lighaam toepassen. 
DE bemerkingen, die wy tot onz lighaam, of tot enigen van zijn leden toepassen, zijn de genen, die wy van de honger, dorst, en van onze andere naturelijke begeerlijkheden hebben, daar wy de pijn, hitte, en d’ andere aandoeningen konnen by doen, die wy als in onze leden gevoelen, en niet als in de voorwerpen, die buiten ons zijn. Dus konnen wy, in een zelfde tijt, en door behulp der zelfde zenuwen, de koude van onze hant, en de hitte van de vlam, die hy nadert, gevoelen; of, in tegendeel, de hitte van de hant, en de koude van de lucht, voor de welk hy bloot is, zonder dat ‘er enig verschil tusschen de doeningen is, die ons de hitte of de koude, die in onze hant is, doen gevoelen, en de genen, die ons 't geen, 't welk buiten ons is, doen bemerken; behalven dat, vermits d’ een van deze doeningen op d’ ander koomt, wy oordelen dat d’ eerste alreê in ons is, en dat de genen, die overkoomt, daar noch niet is, maar in 't voorwerp, dat haar veroorzaakt. 

25. Van de bemerkingen, die wy aan onze ziel toepassen. 
DE bemerkingen, die men alleenlijk aan de ziel toepast, zijn de genen, daar af men de werkingen als in de ziel zelve gevoelt, en van de welken men gemenelijk geen naaste oorzaak kent, aan de welke men hen toepassen kan. Zodanig zijn de gevoelingen van vreucht, gramschap, en andere diergelijke dingen, die somtijts door de voorwerpen, die onze zenuwen roeren, en somtijts ook door andere oorzaken in ons verwekt worden. Nu, hoewel alle onze bemerkingen, zo wel de genen, die men tot de voorwerpen toepast, die buiten ons zijn, als de genen, die men tot de verscheide aandoeningen van onz lighaam toepast, warelijk lijdingen zijn ten opzicht van onze ziel, als men dit woort in zijn algemeenste betekenis neemt ; zo is men echter gewent dat te prangen, en alleenlijk de genen, die tot de ziel passen, daar meê te betekenen. En ik heb alleenlijk voorgenomen deze lesten hier, onder de naam van Lijdingen van de ziel, te verklaren.


26. Dat d’inbeeldingen, die alleenlijk van de gevallige beweging der geesten afhangen, zowel ware lijdingen konnen zijn, als de bemerkingen, die van de zenuwen afhangen. 
HIer staat noch aan te merken dat alle dezelfde dingen, die de ziel door behulp der zenuwen bemerkt, ook door de gevallige loop der geesten aan de ziel vertoont konnen worden, zonder dat er ander verschil is, als dat d’ indrukkingen, die deur de zenuwen in de harssenen komen, in 't gemeen levendiger en uitgedrukter zijn dan de genen, die de geesten daar verwekken: en dit heeft my ( in 't eenentwintigste Lid) doen zeggen dat dezen als de schaduw, of de schildery der anderen zijn. Men kan ook aanmerken dat dikwijls gebeurt dat deze schildery somtijts zo gelijk is met het ding dat men daar in bedrogen kan wezen, voor zo veel de bemerkingen aangaat, die tot de voorwerpen, de welken buiten ons zijn, toegepast worden, of voor zo veel de genen aangaat, die men tot enige delen van onz lighaam toepast, maar dat men niet bedrogen kan worden voor zo veel de lijdingen aangaat, om dat zy zo na en innerlijk aan onze ziel zijn, dat het onmogelijk is dat zy hen gevoelt, zonder dat zy warelijk zodanig zijn, als zy hen gevoelt. Want dus, als men slaapt, ja ook somtijts wakker zijnde, beeld men zich zekere dingen zo krachtelijk in, dat men meent dat men hen voor zich ziet, of in zijn lighaam gevoelt, schoon zy geensins daar zijn. Maar schoon men slaapt of droomt, zo kan men zich niet droevig, of van enige andere lijding bewogen gevoelen, zonder dat het zeer waar is dat de ziel deze lijding in zich heeft. 

27. Bepaling der Lijdingen van de ziel. 
NA dat ik aangemerkt heb waar in de lijdingen van de ziel van alle haar andere gedachten verschillen, zo dunkt my dat men hen in 't algemeen dus bepalen kan; bemerkingen, of gevoelingen, of ontroeringen van de ziel, die men bezonderlijk tot haar toepast, en die door enige beweging of roering der geesten veroorzaakt, onderhouden en versterkt worden.

28. Verklaring van 't eerste deel van deze bepaling. 
MEn kan hen bemerkingen noemen, als men dit woort in 't algemeen gebruikt om alle de gedachten te betekenen, die geen doeningen van de ziel, of willen zijn, maar niet dan, als


men hen niet gebruikt om blijkelijke kennissen te betekenen. Want d’ ervarentheit betoont dat de genen, die meest door hun lijdingen bewogen worden, hen niet best kennen, en dat zy van 't getal der bemerkingen zijn, die door d’ enge verbintenis, die tusschen de ziel en 't lighaam is, verwart en verduistert worden. Men kan hen ook gevoelingen noemen, om dat zy op gelijke wijze in de ziel ontfangen worden, als de voorwerpen der uitterlijke zinnen, en niet anders by de ziel bekent zijn. Maar men kan hen noch beter ontroeringen van de ziel noemen, niet alleenlijk om dat deze naam aan alle veranderingen, die in haar konnen gebeuren, dat is aan alle de verscheide gedachten, die haar voorkomen, toegeëigent kan worden, maar bezonderlijk om dat 'er,van alderhande gedachten , die zy hebben kan, geen anderen zijn, die haar zo krachtiglijk bewegen en verwaggelen, als deze lijdingen doen. 

29. Verklaring van 't ander deel dezer bepaling. 
IK voeg er by dat men hen bezonderlijk tot de ziel toepast, om hen van d’ andere gevoelingen t’ onderscheiden, die men, sommigen tot d’ uitterlijke voorwerpen, gelijk de reuken, klanken en verwen, en anderen tot onz lighaam, gelijk de honger, dorst en pijn, toepast. Ik voeg ‘er ook by dat zy door enige roering en beweging der geesten veroorzaakt, onderhouden en versterkt worden, om hen van onze willen t’ onderscheiden, die men beroeringen van de ziel kan noemen, de welken men aan haar toepast, maar die door haar zelf veroorzaakt worden; en ook om hun uitterste en naaste oorzaak te verklaren, die hen weêr van d’ andere gevoelingen onderscheid. 

30. Dat de ziel aan alle de leden van 't lighaam gezamentlijk vereenigt is. 
MAar om alle deze dingen volmaaktelijker te verstaan, zo behoeft men te weten dat de ziel warelijk aan 't gehele lighaam is gevoegt en vereenigt, en dat men niet eigentlijk mag zeggen dat zy in enigen van zijn leden, met uitsluiting der anderen, is, om dat het een, en in eniger wijze ondeellijk is, uit oorzaak van de geschiktheit zijner werktuigen, die alle onderling zo wel op malkander passen, dat, als een van hen wechgenomen is, dit het gehele lighaam gebrekkelijk maakt, en om dat de ziel zodanig in van natuur is, dat zy geen toepassing tot d’ uitstrekking, of afmeetingen, noch tot d’ andere eigenschappen van de stoffe heeft, 


uit de welke het lighaam bestaat, maar alleenlijk tot de gehele vergadering van zijn werktuigen, gelijk hier uit blijkt, dat men geensins de helft of het darde deel van een ziel kan begrijpen, noch wat uitstrekking zy beslaat, en datzy niet kleinder word van dat men enig lid van 'tlighaam afsnijd, maar dat zy geheel daar van scheid, als men deze vergadering en samenbinding der werktuigen losmaakt. 

31. Dat 'er een kleine klier in de harssenen is, in de welke de ziel haar ampten bezonderlijker doet, dan in d’ andere leden. 
MEn behoeft ook te weten dat, hoewel de ziel aan 't geheel lighaam is gevoegt, echter daar in enig deel is, in 't welk zy haar ampten bezonderlijker pleegt, dan in alle d’ anderen. En men gelooft gemenelijk dat dit deel de harssenen, of misschien het hart is: de harssenen, om dat tot hen de werktuigen der zinnen toegepast worden; en 't hart om dat men als daar in de lijdingen gevoelt. Maar ik, de zaak naerstiglijk onderzoekende, heb, zo my dunkt, klarelijk bekent dat het deel van 'tlighaam, in 't welk de ziel onmiddelijk haar ampten pleegt, geensins het hart is, noch ook de gehele harssenen, maar alleenlijk 't innerlijkste van hun delen, 't welk een zekere zeer kleine klier is, in 't midden van zijn zelfstandigheit gelegen, en zodanig geplaatst boven de pijp, deur de welken de geesten van hun voorste holligheden gemeenschap met de genen van d’ achterste holligheit hebben, dat de minste bewegingen, die in haar zijn, veel vermogen om de loop dezer geesten te veranderen, en weêr dat de minste veranderingen, die aan de loop der geesten voorkomen, veel vermogen om de bewegingen van deze klier te veranderen. 

32. Hoe men bekent dat deze klier de voornaamste zetel van de ziel is. 
DE reden , die my beweegt te geloven dat de ziel geen andere plaats in 't geheel lighaam kan hebben, als deze klier, daar zy onmiddelijk haar ampten pleegt, is dat ik aanmerk dat d’ andere delen van onze harssenen alle dubbelt zijn: gelijk wy ook twee ogen, twee handen, twee oren hebben; eindelijk alle de werktuigen onzer uitterlijke zinnen zijn dubbelt. En dewijl wy niet meer dan een enige en enkele denking van een zelfde ding in een zelfde tijt hebben, zo moet er nootzakelijk enige plaats wezen, daar de twee beelden, die deur d’ ogen ingaan, of de twee andere


indrukkingen, die van een enig voorwerp door de dubbelde werktuigen der andere zinnen komen, zich gezamentlijk in een vergaderen, eer zy aan de ziel geraken, om niet twee voorwerpen in plaats van een aan haar te vertonen. En men kan lichtelijk begrijpen dat deze beelden of andere indrukselen zich in deze klier vereenigen, door behulp der geesten, die de holligheden van de harssenen vervullen. Maar in 't gehele lighaam is geen andere plaats, daar zy dus vereenigt konnen worden, behalven voor zo veel zy in deze klier vereenigt zijn. 

33. Dat de zetel der lijdingen niet in 't hart is.
WAt het gevoelen der gener aangaat, die menen dat de ziel haar lijdingen in 't hart ontfangt,zy is geensins aanmerkenswaerdig: want zy steunt alleenlijk hier op, dat de lijdingen daar enige ontroerenis verwekken: en men kan lichtelijk bemerken dat deze ontroerenis niet gelijk in 't hart gevoelt word, dan door behulp van een kleine zenuw, die uit de harssenen naar 't hart daalt: gelijk de pijn als in de voet gevoelt word door behulp der zenuwen van de voet; en de starren, door behulp van hun licht en van de gezichtzenuwen, als in de hemel gezien worden: in voegen dat het niet meer nootzakelijk is dat onze ziel onmiddelijk haar ampten in 't hart pleegt, om daar haar lijdingen te gevoelen, als het nootzakelijk is dat zy in de hemel moet wezen, om daar de starren te zien. 

34. Hoe de ziel en 't lighaam tegen malkander werken. 
LAat ons dan hier bemerken dat de ziel haar voornaamste zetel in de kleine klier heeft, die in 't midden van de harssenen is, van daar zy haar stralen deur 't overige van 'tlighaam uitschiet, en dit door behulp der geesten en zenuwen, ja ook van 't bloet, dat, deelachtig aan d’ indrukkingen der geesten,hen deur de slagaderen in alle de leden kan voeren; gelijk wy ook hier voor in 't gebou van onz lighaam gezegt hebben, te weten dat de kleine draden onzer zenuwen zodanig in alle de leden verspreid zijn, dat zy, uit oorzaak der verscheide bewegingen, die daar, door de zinnelijke voorwerpen, verwekt worden, verscheidelijk de pijpen van de harssenen openen; 't welk te weegbrengt dat de dierelijke geesten, in hun holligheden begrepen, verscheidelijk in de spieren komen, en door deze middel de leden op alle verscheide de wijzen konnen bewegen, door de welken zy bewogen konnen


worden; en ook dat alle d’ andere oorzaken, die de geesten verscheidelijk konnen bewegen, genoech zijn om hen naar verscheide spieren te geleiden. Laat ons hier noch byvoegen dat de kleine klier, die de voornaamste zetel van de ziel is, zodanig tusschen de holligheden, die deze geesten bevatten, geschikt is, dat zy door hen op zo veel verscheide wijzen bewogen kan worden, als ‘er zinnelijke verscheidentheden in de voorwerpen zijn, maar dat zy ook verscheidelijk door de ziel kan bewogen worden, die zodanig van natuur is, dat zy zo veel verscheide indrukkingen in haar ontfangt,dat is, dat zy zo veel verscheide bemerkingen heeft, als er verscheide bewegingen in deze klier voorkomen: gelijk ook weêr het gebou van't lighaam zodanig te zamen gezet is, dat hier door alleen, dat deze klier verscheidelijk door de ziel, of door enige andere oorzaak bewogen word, het de geesten, die 't omringen, naar de pijpen der harssenen drijft, die hen door de zenuwen in de spieren geleiden, 't welk te weegbrengt dat zy de leden bewegen. 

35. Voorbeelt van de wijze, door de welke d’ indrukkingen der voorwerpen zich in de klier, die in 't midden van de harssenen is, vereenigen. 
TOt een voorbeelt, indien wy enig dier naar ons zien komen, zo schildert het weêrgekaatste licht van zijn lighaam twee beelden van hem, een in yder van onze ogen, en deze twee beelden vormen daar af twee anderen door behulp der gezichtzenuwen, in d’ innerlijke vlakte der harssenen, die op zijn holligheden ziet. Daar na zenden deze beelden, door behulp der geesten, die deze holligheden vervullen, hun stralen zodanig naar de kleine klier, die van deze geesten omringt word, dat de beweging, die yder punt van een der beelden maakt, naar 't zelfde punt van de klier gaat, naar 't welk de beweging strekt, die 't punt van 't ander beelt maakt, dat gelijk deel van dit dier vertoont, door welke middel de twee beelden, die in de harssenen zijn, niet meer dan een alleen op de klier maken, die, onmiddelijk tegen de ziel werkende, de gestalte van dit dier aan haar vertoont.

36. Voorbeelt van de wijze, daar door de lijdingen in de ziel verwekt worden. 
WYders, indien deze gestalte zeer vreemt en verschrikkelijk is, dat is, zo zy veel gelijkheit met de dingen heeft, die 


te voren schadelijk aan 't lighaam hebben geweest, zo verwekt zulks in de ziel de lijding van vrees, en in gevolg die van stoutheit, of die van schroom en schrik, naar de verscheide tempering van 't lighaam, of de kracht der ziel, en naar dat men te voren door tegenweer of vlucht tegen de schadelijke dingen, met de welken de tegenwoordige indrukking enige gelijkheit heeft, verzorgt is. Want dit maakt in enige menschen de harssenen zodanig gestelt, dat de geesten, van't beelt, op de klier dus gevormt, weêrgebogen, zich van daar begeven, ten deel in die zenuwen, die dienstig zijn om de rug te keren, en de dgijen te verroeren tot de vlucht te kiezen, en ten deel in deze zenuwen, die d’ openingen van 't hart zodanig ruimen of intrekken, of die d’ andere leden, vandaar het bloet naar 't hart gezonden word, zodanig bewegen, dat dit bloet, daar op een bovengewone wijze gezuivert zijnde, geesten in de harssenen zend, die eigen en bequaam zijn om de lijding van de schroom daar t’ onderhouden, en te versterken; dat is, die bequaam zijn om de pijpjes van de harssenen, die hen in de zelfde zenuwen geleiden, open te houden, of weêr t’ openen. Want hier door alleen, dat deze geesten in deze pijpjes komen, verwekken zy in deze klier een bezondere beweging, die van de natuur ingestelt is, om deze lijding aan de ziel te doen gevoelen. En om dat deze pijpjes zich voornamelik toepassen tot de kleine zenuwen, die dienstig zijn om de monden van 't hart te sluiten of t’ openen, zo doet dit dat de ziel deze lijding voornamelijk als in 't hart gevoelt. 

37. Hoe blijkt dat alle de lijdingen door enige beweging der geesten veroorzaakt worden. 
EN om dat desgelijks in alle d’ andere lijdingen gebeurt, te weten dat zy voornamelijk door de geesten, in de holligheden van de harssenen begrepen, veroorzaakt worden, voor zo veel zy hun loop naar de zenuwen nemen, die dienstig zijn om de monden van 't hart ruimer of enger te maken, of om verscheidelijk het bloet, dat in d’ andere delen is, naar 't hart te drijven, of op enige andere wijze, hoedanig het ook is, de zelfde lijding t’ onderhouden; zo kan men hier uit klarelijk verstaan waarom ik hier voor, in hun bepaling, gestelt heb dat zy door enige bezondere beweging der geesten veroorzaakt worden.


38. Voorbeelt der bewegingen des lighaams, die de lijdingen verzellen, en niet van de ziel afhangen. 
VOorts, op gelijke wijze als de loop, die deze geesten naar de zenuwen van 't hart nemen, genoech is, om roering aan de klier te geven, door de welke d’ angst in de ziel gestelt word; zo veroorzaken zy ook door dit alleen, dat enige geesten ter zelfde tijt naar de zenuwen gaan, die dienstig zijn tot de benen te roeren, om te vluchten, een andere beweging in dezelfde klier, door welks middel de ziel deze vlucht gevoelt en gewaarword, de welk in dezer voegen in 't lighaam verwekt kan worden door d’ enige gesteltenis der werktuigen, en zonder dat de ziel iets daar toe doet. 

39. Hoe een zelfde oorzaak verscheiden lijdingen in verscheide menschen veroorzaken kan. 
DE zelfde indruk, die de tegenwoordigheit van een voorwerp op de klier maakt, en die in enige menschen schrik veroorzaakt, kan in anderen moed en stoutheit ontsteeken. De reden hier af is, dat alle harssenen niet op een zelfde wijze gestelt zijn, en dat de zelfde beweging van de klier, die in enigen schrik verwekt, in anderen te weegbrengt dat de geesten in de pijpjes van de harssenen gaan, die hen ten deel naar de zenuwen geleiden, die dienstig zijn tot de handen te reppen om zich te verweren , en ten deel naar dezen, die 't bloet naar 't hart drijven, op zodanig een wijze als vereischt word om geesten voort te brengen, die bequaam zijn om in deze bescherming voort te varen, en de wil daar toe te behouden. 

40. Welk de voornaamste uitwerking der lijdingen is. 
WAnt men behoeft t’ aanmerken dat de voornaamste uitwerking van alle de lijdingen in de menschen is, dat zy hun ziel verwekken en schikken tot de dingen te willen, tot de welken zy hun lighaam bereiden: in voegen dat het gevoel van vrees haar verwekt tot te willen vlieden, dat van de stoutheit tot te willen strijden, en dus met d’ anderen. 

41. Hoedanig de macht van de ziel is ten opzicht van 't lighaam. 
MAar de wil is van zijn natuur zodanig vry, dat hy nimmer gedwongen kan zijn: en van de tweederhande gedachten,


die ik in de ziel onderscheiden heb, van de welken d’ eenen haar doeningen, te weten haar willen, en d’ anderen haar lijdingen zijn, als men dit woort in zijn ruimste betekenis neemt, 't welk alderhande bemerkingen begrijpt, zijn d’ eersten volkomentlijk in haar vermogen, en konnen niet, dan verkeerdelijk, door 't lighaam verandert worden: gelijk in tegendeel de lesten volkomentlijk van de doeningen, die hen voortbrengen, afhangen; en zy konnen niet, dan verkeerdelijk, door de ziel verandert worden, uitgezondert dan,als zy zelve d’ oorzaak daar af is. En alle de doening van de ziel bestaat hierin, dat zy hier door alleen, dat zy iets wil, maakt dat de kleine klier, aan de welk zy engelijk vereenigt is, zich op zodanig een wijze beweegt, als nodig is om d’ uitwerking, die met deze wil overëenkoomt, voort te brengen. 

42. Hoe men de dingen, die men gedenken wil, in zijn geheugenis vind. 
DIeshalven, als de ziel aan enig ding wil gedenken, zo doet de wil dat de klier, zich by gevolg naar verscheide zijden bewegende, de geesten naar verscheide plaatsen van de harssenen drijft, tot dat zy de plaats vinden, daar de speuren zijn, die 't voorwerp, aan 't welk men gedenken wil, daar gelaten heeft. Want deze speuren zijn niets anders, dan dat de pijpjes van de harssenen, deur de welken de geesten te voren hun loop genomen hebben, uit oorzaak der tegenwoordigheit van dit voorwerp, daar door een groter gemakkelijkheit, dan d’ anderen, hebben verkregen, om weêr van de geesten, die naar hen komen, op gelijke wijze geopent te worden : in voegen dat deze geesten, deze pijpjes ontmoetende, lichtelijker daar in treden, dan in d’ anderen; door welke middel zy een bezondere beweging in de klier verwekken, die aan de ziel het zelfde voorwerp vertoont, en aan haar bekent maakt dat 'et het geen is, aan 't welk zy wilde gedenken. 

43. Hoe de ziel kan inbeelden, opmerken, en 't lighaam bewegen. 
DIeshalven, als men zich iets, dat men nooit gezien heeft, wil inbeelden, zo heeft deze wil de kracht van te maken dat de klier zich zodanig beweegt, als vereischt word om de geesten naar de pijpjes der harssenen te drijven, door welkers opening dit ding vertoont kan worden. Daarom, als men zijn opmerking wil doen stil staan met enige tijt lang een zelfde


voorwerp t’ aanmerken, zo houd deze wil de klier zo lang naar een zelfde zijde gebogen. Eindelijk, als men wil gaan, of zijn lighaam op enige andere wijze bewegen, zo doet deze wil dat de klier de geesten naar de spieren, die hiertoe dienstig zijn, drijft. 

44. Dat yder wil naturelijk aan enige beweging van de klier gevoegt is, maar dat men hem door naerstigheit of hebbelijkheit aan anderen kan voegen. 
DOch de wil van enige beweging, of enige andere uitwerking in ons te verwekken, kan niet altijt te weegbrengen dat wy haar ontsteeken. Maar dit verandert naar dat de natuur of de hebbelijkheit verscheidelijk yder beweging van de klier aan yder gedacht gevoegt heeft. Gelijk tot een voorbeelt, indien men zijn ogen schikken wil om enig zeer verre afgelege voorwerp t’ aanschouwen, zo doet deze wil dat d’ oogappel zich uitrekt; maar indien men hen wil schikken om een voorwerp, dat zeer naby is, t’ aanschouwen, zo doet deze wil dat d’ appel zich intrekt. Doch indien men alleenlijk meent d’ oogäppel uit te rekken, zo zal men vergeefs de wil daar toe hebben, en hem daarom niet uitrekken; vermits de natuur niet de beweging van de klier, die dienstig is om de geesten naar de gezichtzenuw op zodanig een wijze te drijven, als vereischt is om d’ oogäppel uit te rekken, of in te trekken, met de wil van hem uit te rekken of in te trekken gevoegt heeft, maar wel met de wil van verreafgelege of nabygelegen voorwerpen t’ aanschouwen. En als wy in 't spreken alleenlijk op de zin van 't geen denken, dat wy zeggen willen, zo doet dit dat wy de tong en lippen veel vaerdiglijker en beter verroeren, dan of wy voornamen hen op alderhande wijzen te verroeren, die nodig zijn om de zelfde woorden voort te brengen: vermits de hebbelijkheit, de welke wy in 't leren spreken verkregen hebben, gemaakt heeft dat wy de doening van de ziel, die door behulp van de klier de tong en lippen bewegen kan, met de betekenis der woorden, die uit deze bewegingen volgen, eer dan met de bewegingen zelven, gevoegt hebben. 

45. Hoedanig het vermogen van de ziel is, ten opzicht van haar lijdingen. 
ONze lijdingen konnen ook niet regelrecht door de doening van onze wil verwekt , noch wechgenomen worden, maar wel verkeerdelijk, door de vertoning der dingen, die


gemenelijk met de lijdingen gevoegt zijn, die wy willen hebben, en die tegen de genen strijden, de welken wy verwerpen willen. Dieshalven, om in zich de stoutheit op te wekken, en d’ angst wech te doen, is 't niet genoech dat men de wil daar toe heeft; maar men moet zich voegen om de redenen, de voorwerpen, of de voorbeelden t’ aanmerken, die ons overreden dat het gevaar niet groot is; dat ‘er altijt meer zekerheit in de verwering, dan in de vlucht is; dat men roem en vreucht zal hebben, als men verwonnen heeft; in plaats dat men niets, dan berou en schaamte, kan verwachten van dat men gevlucht heeft, en diergelijke dingen. 

46. Wat de reden is, die belet dat de ziel geheellijk van haar lydingen schikken kan. 
EN daar is een bezondere reden, die belet dat de ziel vaerdiglijk haar lijdingen kan veranderen, of stil doen staan, om 't welk ik hier voor, in hun bepaling, gestelt heb, dat zy niet. alleenlijk door enige bezondere beweging der geesten veroorzaakt, maar ook onderhouden en versterkt worden. Deze reden is dat zy byna alle met enige ontroerenis verzelt zijn, die in 't hart geschied , en by gevolg ook in 't gehele bloet, en in de geesten, in voegen dat zy zo lang, tot dat deze ontroerenis ophoud, aan onze denking tegenwoordig blijft, op gelijke wijze als de zinnelijke voorwerpen daar tegenwoordig zijn, terwijl zy tegen de werktuigen der zinnen werken. En gelijk de ziel, met enig ander ding zeer bezich zijnde, zich beletten kan een klein gedruis te horen, of een kleine pijn te gevoelen, maar zich niet op gelijke wijze kan beletten de donder te horen , of 't vuur, 't welk de hant verbrant, te gevoelen: zo kan zy ook lichtelijk de mindere lijdingen verwinnen, maar niet de geweldigsten en krachtigsten, dan na d’ ontroerenis van 't bloet en der geesten gestilt is. 't Geen, 't welk de wil, terwijl deze ontroerenis krachtig is, kan doen, is haar uitwerkingen niet toe te stemmen, en veel der bewegingen, naar de welken zy 't lighaam schikt, te beletten. Tot een voorbeelt, indien de gramschap de hant doet opheffen, om te slaan, de wil kan hem gemenelijk weerhouden: indien de vrees de benen aanstookt tot vluchten, de wil kan hen stil doen staan, en dus met d’ anderen. 


47. Waar in de strijden bestaan, die men zich gemenelijk inbeeld tusschen 't laeger- en opperdeel van de ziel. 
IN de tegenstrevigheit alleen, die tusschen de bewegingen is, de welken het lighaam door zijn geesten, en de ziel door haar wil pogen op gelijke tijt in de klier te verwekken, bestaan alle de strijden, die men zich gemenelijk inbeeld tusschen 't laegerdeel van de ziel, dat men gevoelig noemt, en tusschen ’t opperdeel, 't welke redelijk is, of tusschen de naturelijke begeerlijkheden en de wil. Want daar is in ons niet meer dan een enige ziel, en deze ziel heeft in zich geen verscheidenheit van delen: de zelfde ziel, die gevoelig is, is ook redelijk, en alle haar begeerlijkheden zijn willen. De doling, die men begaan heeft met haar verscheide rollen te doen spelen, die gemenelijk tegen malkander strijden, koomt van dat men haar ampten niet wel van de genen onderscheiden heeft, die tot het lighaam behoren, aan 't welk alleen men al 't geen toeëigenen moet, 't welk in ons bemerkt word tegen onze reden te strijden: in voegen dat hier in geen andere strijt is, dan dat, dewijl de kleine klier, die in 't midden van de harssenen is, van d’ een zijde door de ziel gedreven kan worden, en van d’ andere door de dierelijke geesten, die niet dan lighamen zijn, dikwijls gebeurt dat deze twee aandriften strijdig zijn, en dat de sterkste d’ uitwerking van d’ ander belet. Nu, men kan tweederhande bewegingen, door de geesten in de klier verwekt, onderscheiden: sommigen vertonen aan de ziel de voorwerpen, die de zinnen of indrukkingen bewegen, die in de harssenen gevonden worden, en doen geen poging op de wil; d’ anderen doen ‘er enige poging, te weten de genen, die de lijdingen, of de bewegingen des lighaams, die hen verzellen, veroorzaken. Wat d’ eersten aangaat schoon zy dikwijls de doeningen van de ziel beletten, of dat dezen door hen belet worden, men bemerkt daar geen strijt, vermits zy niet regelrecht tegen malkander zijn. Men bemerkt alleenlijk strijt tusschen de lesten, en de willen, die hen tegenstreven: tot een voorbeelt, tusschen de poging, door de welke de geesten de klier aandrijven, om in de ziel de begeerte van enig ding te veroorzaken, en tusschen de gene, door de welke de ziel haar afdrijft, en dit door de wil, die zy heeft, van het zelfde ding te vlieden. 't Geen, 't welk voornamelijk deze strijt toont, is dat de wil, geen vermogen hebbende om de lijdingen regelrecht te verwekken, gelijk ik alreê gezegt heb, genootzaakt is 


naerstigheit te gebruiken, en zich te voegen tot by gevolg verscheide dingen t’ aanmerken, daar uit, indien 't gebeurt dat d’ een de kracht heeft van voor een ogenblik de loop der geesten te veranderen, gebeuren kan dat de gene, die volgt, deze kracht niet heeft, en dat zy terstont daar na hun loop weêrneemen, vermits de gesteltenis, die te voren in de zenuwen, in 't hart, en in 't bloet heeft geweest, niet verandert is: 't welk te weegbrengt dat de ziel zich byna in een zelfde tijt geparst vind om een zelfde ding te begeren en niet te begeren. Hier uit heeft men gelegentheit genomen van zich in haar twee machten in te beelden, die tegen malkander strijden. Men kan echter hier in enige strijt bemerken, dat dikwijls dezelfde oorzaak,die in de ziel enige lijding verwekt, daar de ziel niets toedoet, en de welken zy ophoud, of poogt te doen ophouden zo haast als zy hen bemerkt: gelijk men dan bevind, als 't geen, 't welk vrees verwekt, ook doet dat de geesten in de spieren komen, die dienstig zijn tot de benen te reppen, om te vluchten, en dat de wil, die men heeft, om stout te wezen, hen doet stil staan. 

48. Waar in men de sterkte of zwakheit der zielen bekent, en wat het gebrek der zwakste zielen is. 
UIt d’ uitgang dezer strijden kan yder de sterkte of zwakheit van zijn ziel bekennen. Want de genen, in de welken de wil naturelijk gemakkelijkst de lijdingen kan verwinnen, en de bewegingen des lighaams, die hen verzellen, stil doen staan, hebben zonder twijffel de sterkste zielen. Doch daar zijn 'er, die hun sterkte niet konnen beproeven, om dat zy nimmer hun wil met zijn eige wapenen doen strijden, maar alleenlijk met de genen, die enige lijdingen aan hem beschaffen, om enige anderen tegen te staan. De dingen, die ik zijn eige wapenen noem, zijn vaste, beslote en bepaalde oordelen, aangaande de kennis van 't goet en quaat, naar de welken hy besloten heeft de doeningen zijns levens te beleiden. En de zwaksten van alle zielen zijn de genen, welkers wil geen vast besluit neemt van zekere oordelen te volgen, maar zich geduriglijk van de tegenwoordige lijdingen laat vervoeren, dikwijls tegen malkander zijnde, haar by beurten tot hun zijde trekken, en, haar gebruikende in tegen haar zelven te strijden, de ziel in de deerlijkste staat stellen, die ‘er wezen kan. Gelijk dus, als de vrees de doot vertoont gelijk een uitterste quaat, en dat niet geschuwt kan worden, dan door de vlucht, en als van


d’ andere zijde d’ eerzucht de schande van deze vlucht gelijk een quaat vertoont, dat erger dan de doot is, zo drijven deze twee lijdingen verscheidelijk de wil, die, nu d’ een, en dan d’ ander gehoorzamende, zich geduriglijk tegen zich zelf stelt, en dus de ziel een slavin, en rampzalig maakt.

49. Dat de sterkte van de ziel niet genoech is, zonder de kennis der waarheit. 
'T Is waar dat er weinig menschen zo zwak en wankelmoedig zijn, dat zy niets dan't geen willen, dat hun tegenwoordige lijding hen voorleest. 't Meeste deel heeft bepaalde en beslote oordelen, naar de welken zy een deel van hun doeningen regelen. En hoewel deze oordelen dikwijls valsch, en ook op enige lijdingen gegrontvest zijn, door de welken de wil zich te voren heeft laten verwinnen, of opruiden, nochtans, dewijl hy voortvaart in hen te volgen, als de lijding, die hen veroorzaakt heeft, afweezig is, zo mag men hen als zijn eige wapenen noemen, en achten dat de zielen sterker of zwakker zijn, naar de maat dat zy deze oordelen meer of min konnen volgen, en de tegenwoordige lijdingen, die strijdig tegen hen zijn, tegenstaan. Maar daar is echter groot verschil tusschen de besluitingen , die van enige valsche waan voortkomen, en de genen, die alleenlijk op de kennis der waarheit gegrontvest zijn, om dat, zo men deze lesten volgt, men verzekert is van nimmer beklag noch berou daar af te hebben, in plaats dat 'et den mensch altijt berout dat hy d’ eersten gevolgt heeft, als hy de doling daar af ontdekt. 

50. Dat 'er geen ziel zo zwak is, of zy kan, wel beleid zijnde, een volkome macht op haar lijdingen verkrijgen.
HIer is ook dienstig te weten, gelijk alreê te voren gezegt is, dat, schoon yder beweging van de klier door de natuur aan yder van onze gedachten, sedert het begin van onz leven, schijnt gevoegt geweest te hebben, men hen nochtans, door hebbelijkheit, aan anderen kan voegen: gelijk d’ ervarentheit in de woorden betoont, die in de klier bewegingen verwekken, de welken, naar d’ instelling van de natuur, niet aan de ziel vertonen, dan hun klank, als zy van de stem voortgebracht zijn, en die nochtans, door de hebbelijkheit, die men verkregen heeft, met op 't geen te denken, dat zy betekenen, als de klank daar af gehoort, of hun letters gezien worden, gewent zijn eer deze betekenis te doen ontfangen, dan de gestalte van hun letters, of de klank van hun sylben. 't Is ook nut te weten dat, schoon de bewegingen, zo wel van de klier, als van de geesten, en van de harssenen, die aan de ziel zekere voorwerpen vertonen, naturelijk met de genen vervoegt zijn, die in hem verscheider lijdingen veroorzaken, zy nochtans door de hebbelijkheit daar van afgescheiden, en aan andere zeer verschillenden gevoegt worden, ja ook dat deze hebbelijkheit door een enige doening verkregen kan zijn, en niet een lang gebruik vereischt. Gelijk, als men onverwacht in een spijs, die men met smaak eet, enig lelijk ding vind, zo kan dit onverwacht voorval de gesteltenis der harssenen zodanig ontroeren, dat men daar na zodanige spijs niet meer, dan met schrik en afkeer, kan zien, schoon men die te voren met graagte at. Men kan dit zelfde ding ook in de beesten bemerken: want hoewel zy geen reden, en misschien ook geen gedachten hebben, zo zijn echter in hen alle de bewegingen der geesten, en van de klier, die in ons de lijdingen verwekken, en dienen daarom, niet gelijk in ons, de lijdingen, maar de bewegingen der zenuwen en spieren,die hen gemenelijk verzellen, t’ onderhouden en versterken. Gelijk dus, als een hont een velthoen ziet, zo is hy van natuur genegen dat na te lopen, en als hy met een roer hoort schieten, zo verwekt dit gerucht hem naturelijk om wech te vluchten: maar men leert echter deze honden zodanig, dat zy, een velthoen ziende, stil zijn, en dat het gedruis, 't welk zy daarna horen, als men daar naar schiet, hen derwaarts doet lopen. Deze dingen zijn dan nut te weten, om aan yder moed te geven tot zijn lijdingen te regelen. Want dewijl men met een weinig naerstigheit in de beesten, van reden onverzien, de bewegingen der harssenen kan veranderen, zo is blijkelijk dat men 't noch beter in de menschen kan doen; en dat de genen zelven, die de zwakste zielen hebben, een zeer volkome heerschappy over alle hun lijdingen zouden konnen krijgen, zo men genoech naerstigheit aanwendde om hen te stieren.


DE LYDINGENDE VAN DE ZIEL. 
Tweede Deel.
Van 't getal, en van d’ ordening der lijdingen, en de verklaring der zes oorspronkelijken.

51. LID.
Welken d’ eerste oorzaken der lijdingen zijn. 
MEn bekent uit het geen, 'twelk hier voor gezegt is, dat de leste en naaste oorzaak der lijdingen van de ziel niets anders is, dan de drift , daar door de geesten de kleine klier, die in 't midden der harssenen is, bewegen. Maar dit is niet genoech om hen van malkander te konnen onderscheiden. Men behoeft hun oorsprongen na te speuren, en hun eerste oorzaken t’ onderzoeken. Nu, hoewel zy somtijts door de doening van de ziel konnen veroorzaakt worden, die besluit neemt van zulke of zulke voorwerpen t’ontfangen, en ook door de tempering van 'tlighaam alleen, of door d’ indrukkingen, die malkander by geval in de harssenen ontmoeten, gelijk gebeurt als men zich droevig of blijde gevoelt, zonder d’ oorzaak daar af te konnen zeggen; zo blijkt nochtans uit het geen, 't welk gezegt is, dat alle de zelfde dingen door de voorwerpen, die de zinnen bewegen, verwekt konnen worden, en dat deze voorwerpen hun gemeenste en voornaamste oorzaken zijn. Daar uit dan volgt dat, om hen alle te vinden, het genoech is alle in d’ uitwerkingen dezer voorwerpen t’ aanmerken. 

52. Welk hun gebruik is, en hoe men hen kan tellen. 
IK bemerk daar by dat de voorwerpen, die de zinnen bewegen, niet in ons verscheiden lijdingen verwekken, uit oorzaak van alle de verscheidentheden, die in hen zijn, maar alleenlijk uit oorzaak van de verscheide wijzen, door de welken zy ons of hinderen, of voordeel konnen doen, of in 't algemeen van belang zijn. Ik aanmerk ook dat het gebruik van alle de lijdingen hier in alleen bestaat, dat zy de ziel bereiden tot die dingen te willen, die ons van de natuur als nut voorgehouden worden, en in deze wil te volharden. Daarby, de zelfde drift der geesten, die hen gewonelijk veroorzaakt, bereid het lighaam tot de bewegingen, die tot d’ uitvoering dezer dingen dienen. Dieshalven moet men, om hen op te tellen, alleenlijk by ordening onderzoeken in hoe veel verscheide wijzen, die ons aangaan, onze zinnen door hun voorwerpen bewogen konnen worden. Ik zal hier alle de voornaamste lijdingen naar d’ ordening, volgens de welken zy gevonden konnen worden, optellen

Ordening en optelling der Lijdingen.

53. De Verwondering. 
ALs d’ eerste ontmoeting van enig voorwerp ons overvalt, en dat wy 't nieu oordelen, of zeer verschillend van 't geen, 't welk wy te voren kenden, of van 't geen, 't welk wy onderstelden dat het behoorde te wezen, zo doet dit dat wy daar over verwondert en verbaast zijn. En om dat dit gebeuren kan eer wy enigsins bekennen of dit voorwerp aan ons past, en tot ons behoort, of niet, zo dunkt my dat de Verwondering d’ eerste van alle lijdingen is. Zy heeft geen, die tegen haar strijd, om dat, zo 't voorwerp, 't welk zich vertoont, niets in zich heeft, dat ons verrascht, wy geensins daar af bewogen zijn, en dat zonder lijding aanmerken.

54. D'Achting en de Verachting, d’ Edelmoedigheit of Verwaantheit, en de Kleinmoedigheit of Verworpentheit. 
AAn de Verwondering is d’ Achting of Verachting gevoegt, naar de grootheit of kleinheit van een voorwerp, dat wy verwonderen; en wy konnen dus ons zelven achten of verachten: en hier uitspruiten de lijdingen, en by gevolg de hebbelijkheden van Grootmoedigheit of Verwaantheit, en van Kleinmoedigheit of Verworpentheit. 


55. D'Eerbiedigheit en Versmading. 
MAar als wy andere voorwerpen, die wy als vrije oorzaken aanmerken, die bequaam zijn om goet of quaat te doen, achten of verachten, zo koomt van d’ Achting Eerbiedighet, van d’ eenvoudige Kleinachting Versmading.

56. Liefde en Haat.
NU, alle de voorgaande lijdingen konnen in ons verwekt worden, zonder dat wy enigsins bemerken of 't voorwerp, dat hen veroorzaakt, goet of quaat is. Maar als een ding aan ons vertoont word als goet ten opzicht van ons, dat is, aan ons wel voegende, en wel passende, zo verwekt zulks Liefde in ons; en als 't aan ons als quaat of hinderlijk word vertoont, zo veroorzaakt het Haat in ons.

57. Begeerte. 
UIt de zelfde aanmerking van goet en quaat spruiten alle d’ andere lijdingen. Maar om hen in ordening te stellen, zo zal ik de tijden onderscheiden, en, aanmerkende dat zy ons meer bewegen tot het toekomende, dan tot het tegenwoordige of verlede t’ aanschouwen, van de Begeerte beginnen: want het is klaarblijkelijk dat zy altijt op het toekomende ziet, niet alleenlijk als men een goet begeert te verkrijgen, dat men noch niet heeft, of een quaat te schuwen, van't welk men oordeelt dat het komen kan, maar ook dan, als men niets wenscht, dan een goet te bewaren, of van een quaat ontslagen te zijn, 't welk al 'tgeen is, daar toe deze lijding zich uitstrekken kan. 

58. Hoop, Vrees, Belgzucht, Zekerheit en Wanhoop. 
'T Is genoech te denken dat de verkrijging van een goet, of de vlucht van een quaat machtig is om aangeprikkelt te worden tot dat te begeren. Maar als men daar by aanmerkt of er veel of - weinig schijn is om 'tgeen, dat men begeert, te verwerven, zo verwekt het geen, dat veel schijn aan ons vertoont, Hoop in ons; en 't geen, 't welk weinig schijn vertoont, ontsteekt in ons Vrees, tot de welke ook Belgzucht behoort. En als de Hoop op 't hoogste is, zo verandert zy van natuur, en word Zekerheit genoemt: gelijk, integendeel, d’ uitterste Vrees Wanhoop word.


59. Wankelmoedigheit, Moed, Stoutheit, Volgyver, Flaaumoedigheit en Vervaertheit.
WY konnen dus hopen en vrezen,schoon d’ uitgang van 't geen, dat wy verwachten, geensins van ons afhangt. Maar als men dat als van ons afhangende aan ons vertoont, zo kan ‘er zwarigheit wezen in de verkiezing der middelen, of in d’ uitvoering. Uit het eerste koomt de Wankelmoedigheit, die ons schikt tot overwegen, en tot raat te nemen. De Moed of Stoutheit, daar toe ook de Volgyver behoort, stelt zich tegen de leste. De Flaaumoedigheit strijd tegen de Moed, gelijk d’ angst of vervaertheit tegen de Stoutheit. 

6o. De Knaging. 
MAar als men tot enige doening besloten heeft, eer de wankelmoedigheit wechgenomen was, zo veroorzaakt dit een Knaging van 't geweten, de welke niet op de toekomende tijt ziet, gelijk de voorgaande lijdingen, maar haar opzicht op de tegenwoordige of verlede tijt heeft. 

61. Blijdschap en Droefheit. 
EN d’ aanmerking van het tegenwoordig goet verwekt in ons Blijdschap, en dat van 't quaat Droefheit, als 't een goet of een quaat is, dat aan ons, als ons toebehorende, vertoont word.

62. Bespotting, Nijt en Deernis. 
MAar als 't aan ons vertoont word als aan andere menschen toebehorende, zo konnen wy hen daar toe waerdig of onwaerdig achten. En als wy hen waerdig daar toe achten, zo verwekt zulks in ons geen lijding, dan de Blijdschap, voor zo veel het voor ons enig goet is te zien dat de dingen gebeuren, gelijk behorelijk is. Daar is alleenlijk dit verschil in, dat de Blyschap, die van 't goet koomt, ernstig is, in plaats dat de gene, die van 't quaat koomt, van Gelach en Bespotting verzelt is. Maar indien wy hen onwaerdig daar toe oordelen, zo verwekt het goet Nijt, en 't quaat Deernis, die beide zekere aart van droefheit zijn. Voorts staat aan te merken dat de zelfde lijdingen, die zich tot het tegenwoordig goet of quaat gedragen, dikwijls ook tot het geen , dat aanstaande is, konnen toegepast worden, voor zo veel de waan van dat het komen zal, zulks als tegenwoordig vertoont.

63. De Vernoeging van zich zelf, en 't Berou. 
WY konnen ook d’ oorzaak van 't goet, of van 't quaat, zo wel tegenwoordig, als verleden, aanmerken: en 't goet, dat door ons zelven gedaan is, geeft aan ons een innerlijke Vernoeging, die de zoetste van alle lijdingen is, in plaats dat het quaat Berou verwekt, 't welk de bitterste is.

64. Jonst en Dankbaarheit. 
MAar 't goet, 't welk van anderen gedaan is, veroorzaakt dat wy hen Jonst toedragen, schoon het niet aan ons gedaan is: en indien het aan ons gedaan is, zo voegen wy noch Dankbaarheit aan de Jonst.

65. Euvelneming, en Gramschap. 
DEsgelijks, het quaat, door anderen gedaan, en ons niet toe gepast zijnde, doet alleenlijk dat wy 't Euvel voor hen opneemen, en als 't ons toegepast word, verwekt het ook Gramschap.

66. Eer en Schaamte. 
WYders, 't goet, 't welk in ons is, of geweest heeft, tot het gevoelen, dat d’ anderen daar af konnen hebben, toegepast zijnde, verwekt in ons Eer, en 't quaat Schaamte. 

67. Walging, Beklach, en Vrolijkheit. 
DE during van 't goet veroorzaakt somtijts Verdriet of Walging; in plaats dat de during van 't quaat de Droefheit vermindert. Eindelijk, van 't verlede goet koomt het Beklach, 't welk zeker slach van Droefheit is, en van 't verlede quaat koomt Vrolijkheit, die zeker slach van Blyschap is. 

68. Waarom deze optelling der Lijdingen van de gene verschilt, die gemenelijk aangenomen is. DAar ziet gy d’ ordening, die my de beste dunkt te wezen, om de Lijdingen op te tellen. Ik weet wel dat ik hier in verre van 't gevoelen van alle de genen, die voor my daar afgeschreven hebben, afwijk: maar 't is niet zonder grote reden. Want zy nemen alle hun telling hier af, dat zy in 't gevoelig deel van


ziel twee begeerlijkheden onderscheiden, daar afzy 't een Begeerlijk, en 't ander Vergrammelijk noemen. En om dat ik in de ziel geen onderscheiding van delen ken, gelijk ik alreê hier voor gezegt heb, zo dunkt my dat niet anders te betekenen, dan dat zy twee vermogens heeft, 't een van te begeren, en 't ander van zich te vergrammen: en om dat zy op een zelfde wijze de vermogens heeft van te verwonderen, beminnen, hopen, vrezen, en dus van in zich yder der andere lijdingen t’ontfangen, of van de doeningen te doen, tot de welken deze lijdingen haar drijven; zo kan ik niet zien waarom zy hen alle tot de begeerlijkheit, of tot de gramschap hebben willen brengen. Daarby, hun optelling begrijpt niet alle de voornaamste lijdingen, gelijk ik geloof dat deze doet. Ik spreek alleenlijk van de voornaamste, omdat men noch veel anderen, die bezonderlijker zijn, zou konnen onderscheiden; en hun getal is onbepaalt.

69. Dat er niet meer dan zes oorspronkelijke Lijdingen zijn. 
MAar 't getal der gener, die eenvoudig en oorpronkelijk zijn, is niet zeer groot. Want indien men alle de genen, die ik opgetelt heb, weêr overziet, zo kan men lichtelijk bemerken dat ‘er niet meer dan zes zodanig zijn, te weten de Verwondering, Liefde, Haat, Begeerte, Blyschap en Droefheit, en dat alle d’ anderen van enigen van deze zes te zamen gezet, of gedaanten daar af zijn. Dieshalven, op dat hun menigte de lezers niet verwarren zou, zo zal ik hier eerst bezonderlijk van de zes oorspronkelijken handelen; en daarna zal ik betonen op hoedanig een wijze alle d’ anderen hun oorspronk daar af nemen. 

70. Van de Verwondering. 
Haar bepaling en oorzaak. 
DE Verwondering is een schichtige overvalling van de ziel, door de welke zy bewogen word de voorwerpen, die aan haar vreemt en ongemeen schijnen, met opmerking t’ aanmerken. Dus word zy eerst veroorzaakt door d’ indrukking, die men in de harssenen heeft, de welke 't voorwerp als vreemt en wonderlijk vertoont, en by gevolg waerdig om aangemerkt te worden, en daar na door de beweging der geesten, die door deze indrukking geschikt worden om met grote kracht naar de plaats van de harssenen, daar zy is, te strekken, om haar daar te versterken en te bewaren.


Gelijk zy ook door haar geschikt zijn om van daar in de spieren deur te gaan, die dienstig zijn om de werktuigen der zinnen in de zelfde stant, daar zy in zijn, te houden, om ook door hen onderhouden te worden, indien zy door hen gemaakt en gevormt is. 

71. Dat er in deze Lijding geen verandering in 't hart, noch in 't bloet gevalt.
DEze lijding heeft dit bezonder, dat men niet bemerkt dat zy met enige verandering, die in 't hart of in 't bloet gevalt, verzelt is, gelijk wel d’ andere lijdingen. De reden hier af is dat zy, 't goet en 't quaat niet tot voorwerp hebbende, maar alleenlijk de kennis van 't ding, daar over men verwondert is, geen overeenkoming met het hart, en met het bloet heeft, van de welken al 't goet des lighaams afhangt, maar alleenlijk met de harssenen, daar de werktuigen der zinnen zijn, die tot deze kennis dienen. 

72. Waar in de kracht van de Verwondering bestaat. 
DIt belet niet dat zy grote kracht heeft, uit oorzaak van de verrassching, dat is van de schichtige en onverwachte koomst der indrukking, die de beweging der geesten verandert, en deze verrassching is eigen en bezonder aan deze lijding: in voegen dat, als zy in andere lijdingen is, gelijk men haar gemenelijk byna in alle vind, die zy vermeerdert, dit de Verwondering is, die met hen vereenigt is. Haar kracht hangt van twee dingen af, te weten van de nieuwigheit, en van dat de beweging, die zy veroorzaakt, van 't begin af alle haar kracht heeft. Want het is zeker dat zodanig een beweging meer kracht heeft dan de genen, die, in in 't eerst zwak zijnde, en allengs aanwassende, lichtelijk gekeert en geweert konnen worden. 't Is ook zeker dat de voorwerpen der zinnen, die nieu zijn, de harssenen in zekere delen raken, in de welken zy niet gewent zijn geraakt te worden, en dat, dewijl deze delen teerder, en niet zo bestandig zijn als de genen, die door een gedurige aandrijving verhard worden, dit d’ uitwerking der bewegingen, die zy daar verwekken, vermeerdert. Men zal dit niet ongeloofelijk vinden, zo men aanmerkt dat de reden gelijk is, door de welke wy, vermits onze voetsolen gewent zijn ruwelijk aangeraakt te worden, uit oorzaak van de zwaarheit des lighaams, 't welk zy dragen, deze tasting, als wy gaan, zeer weinig gevoelen: in plaats dat een andere raking, veel minder en zachter


zijnde , daarmeê men hen kittelt, ons byna onverdragelijk is, alleenlijk om dat wy 't niet gewent zijn.

73. Wat Verbaastheit is. 
EN deze verrassching heeft zo groot vermogen om te maken dat de geesten, die in de holligheden der harssenen zijn, daar hun loop naar de plaats nemen, daar d’ indruk van 't voorwerp is, 't welk men verwondert, en dat zy somtijts hen alle derwaarts drijft, en teweegbrengt dat zy zo bezich zijn met deze indrukking te bewaren, dat 'er geen zijn, die van daar tot in de spieren deurgaan, ja die ook niet in eniger wijze van d’ eerste speuren afwijken, die zy in de harssenen gevolgt hebben: en dit is oorzaak dat het hele lighaam, gelijk een stokbeelt, onbewegelijk blijft, en dat men van 't voorwerp niets, dan d’ eerste gedaante, die zich vertoont heeft, bemerkt, en by gevolg geen bezonderlijker kennis daar af krijgen kan. Dit noemt men gemenelijk verbaastwezen, en de verbaastheit is een overmaat van verwondering, die altijt quaat is.

74. Waar toe alle de lijdingen dienstig zijn, en waar toe zy hinderen. 
VOorts, men kan uit het geen, dat hier voor gezegt is, lichtelijk bekennen dat de nuttigheit van alle de lijdingen hier in bestaat, dat zy de gedachten versterken, en in de ziel doen blijven, die daar nuttelijk bewaart dienen te zijn, en die zonder dat lichtelijk daar uit uitgewischt zouden worden : gelijk ook al 't quaat, dat zy veroorzaken konnen, hierin bestaat, dat zy deze gedachten meer, dan nodig is, versterken en bewaren, of dat zy anderen versterken en bewaren, aan de welken 't niet goet is zich te houden. 

75. Waar toe de Verwondering bezonderlijk dient. 
En kan in 't bezonder van de Verwondering zeggen dat zy hier in nut is, dat zy te weegbrengt dat wy de dingen, die wy te voren niet geweten hebben, leren, en in onze geheugenis houden. Want wy verwonderen ons niet, dan over 't geen, dat aan ons vreemt en bovengemeen schijnt, en daar is niets, 't welk aan ons zodanig kan schijnen, dan om dat wy 't niet geweten hebben, of ook omdat het van de dingen verschilt, daar in wy kundig zijn geweest: want deze verschillentheit doet dat wy 't bovengemeen


noemen. Nu, schoon een ding, dat aan ons onbekent was, zich van nieus aan onz verstant, of aan onze zinnen vertoont, zo behouden wy echter het daarom niet in onze geheugenis, indien het denkbeelt, dat wy daar af hebben, niet in onze harssenen bevestigt is, en dit door enige lijding, of ook door de toevoeging van onz verstant, 't welk van onze wil tot een bezondere opmerking en weêrkaatsing geprangt word. D'andere lijdingen konnen dienen om te maken dat men de dingen, die goet of quaat schijnen, aanmerkt: maar wy hebben niet, dan de Verwondering, voor de genen, die alleenlijk vreemt en zeldsaam schijnen. Wy zien ook dat de genen, die geen naturelijke neiging tot deze lijding hebben, gemenelijk zeer ongeleert zijn. 

76. Waar in zy hinderen, en hoe men haar gebrek vervullen, en haar overmaat verbeteren kan.
MAar het gebeurt meermaals dat men, zulke dingen bemerkende, die weinig of niet verdienen aangemerkt te worden, zich te veel, dan te weinig, verwondert en verbaast: en dit kan 't gebruik van de reden of geheellijk wechneemen, of verkeren. Dieshalven, hoewel het goet is met enige neiging tot deze lijding geboren te zijn, om dat dit ons tot de verkrijging der wetenschappen geschikt maakt, zo behoren wy echter daar na te trachten ons daar af zo veel, als mogelijk is, te verlossen. Want men kan lichtelijk des zelfs gebrek vervullen, en dit door een bezondere weêrkaatsing en opmerking, tot de welke onze wil altijt onz verstant verplichten kan, als wy oordelen dat het ding , 't welk zich vertoont, zo veel waerdig is. Maar daar is geen andere middel om zich te wachten van met overmaat verwondert te wezen, dan de kennis van veel dingen te verkrijgen, en zich in d’ aanmerking van alle zodanige dingen, die de vreemsten en ongewoonsten konnen schijnen, t’ oeffenen. 

77. Dat noch de plompsten, noch de gaausten of schrandersten meest tot Verwondering bewogen worden. 
VOorts, hoewel de plompe en botte menschen alleen niet naturelijk tot Verwondering bewogen worden, zo volgt echter daar uit niet dat de schrandersten meest daar toe genegen zijn: maar dit gebeurt voornamelijk aan de genen, die, schoon hun verstant tamelijk goet is, echter geen groot gevoelen van hun genoechsaamheit hebben.


78. Dat des zelfs overmaat in hebbelijkheit overgaan kan, als men verwaarloost haar te verbeteren. 
EN hoewel deze lijding door 't gebruik schijnt te minderen, om dat hoe men meer vreemde dingen ontmoet, daar over men verwondert is, hoe men zich meer gewent tot ophouding van daar over verwondert te zijn, en tot te denken dat alle die genen, die zich daar na konnen vertonen, gemeen zijn. Doch als zy de maat te buiten gaat, en teweegbrengt dat men alleenlijk zijn opmerking op 't eerste beelt der voorwerpen, die zich vertoont hebben, stil houd, zonder andere kennis daar af te verkrijgen, zo laat zy een hebbelijkheit na zich, die de ziel schikt tot zich in gelijke wijze op alle d’ andere voorwerpen, die zich vertonen, te vesten, zo zy slechs een weinig nieu aan haar schijnen. En dit doet de ziekte der gener duren, die blindelings nieusgierig zijn, dat is, die alleenlijk vreemdigheden zoeken, om daar over verwondert te wezen, en niet om hen te kennen: want zy worden allengs zo verwonderachtig, dat dingen van geen belang niet min bequaam zijn om hen op te houden, dan degenen, daar af 't onderzoek nutter is. 

79. Bepalingen van de Liefde, en van de Haat. 
DE Liefde is een ontroerenis van de ziel, door de beweging der geesten veroorzaakt, die haar verwekt tot zich met wil tot de voorwerpen te voegen, die betamelijk voor haar schijnen. En de Haat is een ontroerenis, door de geesten veroorzaakt, die de ziel verwekt tot afgescheiden van de voorwerpen, die zich als hinderlijk aan haar vertonen, te willen wezen. Ik zeg dat deze ontroerenissen door de geesten veroorzaakt worden, om de Liefde en Haat, die lijdingen zijn, en van 't lighaam afhangen, zo wel van d’ oordelen, die de ziel ook bewegen tot zich gewilliglijk met de dingen te voegen, die zy goet acht, en tot zich van de genen, die zy quaat acht, af te scheiden, als van deze ontroerenissen, die deze oordelen alleen in de ziel verwekken, t’ onderscheiden. 

80. Wat het is met Wil te voegen of af te scheiden.
 VOorts, by 't woort Wil versta ik hier niet de Begeerte, die een bezondere lijding is, en tot het aanstaande toegepast word, maar een toestemming, daar door men zich al voort aanmerkt als met het geen, dat men bemint, te zamen gevoegt: in voegen dat men zich een geheel inbeelt, daar af men alleenlijk een

 
deel meent te wezen, en dat het beminde ding een ander deel daar af is. Gelijk men, in tegendeel, zich in de Haat als een geheel aanmerkt, geheellijk van 't ding afgescheiden, van 't welk men een afkeer heeft. 

81. Van d’onderscheiding, die men gemenelijk tusschen de Liefde van begeerlijkheit en van goetwilligheit maakt. 
MEm onderscheid gemenelijk tweederhande Liefden, van de welken d’ een liefde van jonst of goetwilligheit genoemt word, dat is, die verwekt tot aan 't geen, dat men bemint, goet te willen: d’ ander word Liefde van Begeerlijkheit genoemt, dat is, die het ding, 't welk men bemint, doet begeren. Maar my dunkt dat deze onderscheiding alleenlijk haar opzicht op d’ uitwerkingen van de Liefde, en niet op haar wezentheit heeft. Want zo haast als men zich met de wil aan enig voorwerp, van wat natuur het ook is, gevoegt heeft, zo heeft men jonst of goetwilligheit daar toe, dat is, men voegt met de wil ook de dingen daar aan, die men dienstig en gevoegelijk daar aan acht: 't welk een der voornaamste van de Liefde is. En indien men oordeelt dat het een goet is, dat te bezitten, of op een andere wijze, dan met de wil, daar meê vereenigt te wezen, zo begeert men 't: 't welk ook een der gemeenste uitwerkingen van de Liefde is. 

82. Hoe zeer verschillende lijdingen hier in overeenkomen, dat zy aan de Liefde deelachtig zijn. 
MEn behoeft ook niet zo veel gedaanten van Liefde t’ onderscheiden, als er verscheide voorwerpen zijn, die men beminnen kan. Want, tot een voorbeelt, schoon de lijdingen, die een eerzuchtige tot roem, een gierigaart tot gelt, een dronkaart tot de wijn, een beestachtige tot een vrou, die hy verkrachten wil, een eerlijk man tot zijn vrient of vriendin, en een goed vader tot zijn kinderen heeft, onder malkander veel verschillen, zo zijn zy echter hier in gelijk, dat zy aan de Liefde deelachtig zijn. Maar de vier eersten hebben geen Liefde, dan om de bezitting der voorwerpen, tot de welken hun lijding zich gedraagt, en geen om de voorwerpen zelven, om de welken zy alleenlijk begeerte hebben, met andere bezondere lijdingen vermengt. In tegendeel, de liefde, die een goed vader tot zijn kinderen heeft, is zo zuiver, dat hy niets van hen begeert te hebben, en hen niet anders wil bezitten, dan hy hen bezit, noch engelijker aan hen gevoegt zijn, als hy al


reê is. Maar hy, hen als anderen zich zelven aanmerkende, zoekt hun goet en welstant als zijn eigen, of noch met groter vlijt, om dat hy , voor zich vertonende dat hy en zy een geheel maken, daar af hy niet het beste deel is, dikwijls hun belang boven 't zijne stelt, en niet vreest te vergaan, om hen te bewaren. De genegentheit, die d’ eerlijke lieden tot hun vrienden hebben, is van deze natuur, schoon zy zelden zo volmaakt is, en de gene, die zy tot hun vrijster hebben, is grotelijks deelachtig daar aan, maar zy is ook aan 't ander een weinig deelachtig. 

83. Van 't verschil, 't welk tusschen d’ eenvoudige Genegentheit, Vrientschap en Verloving is.
MEn kan, zo my dunkt, de Liefde met beter reden onderscheiden naar d’ achting, die men van 't geen doet, dat men in vergelijking van zich zelf bemint. Want als men 't voorwerp van zijn Liefde minder dan zich zelf acht, zo heeft men daar toe niet meer dan een enkelde Genegentheit: maar als men 't met zich zelf gelijk acht, zo word zulks Vrientschap genoemt, en als men 't hoger acht, zo mag de lijding, die men daar toe heeft, Verloving geheten worden. Dus kan men genegentheit tot een bloem, vogel en paert hebben: maar indien men wel by zijn verstant is, zo kan men alleenlijk liefde tot de menschen hebben, die zodanig 't voorwerp van deze lijding zijn, dat ‘er geen mensch zo onvolmaakt is, of men kan een zeer volmaakte vrientschap tot hem hebben, als men meent dat men van hem bemint is, en als men Warelijk een edelmoedige en heerlijke ziel heeft, volgens 't geen, 't welk hier af in 't hondertvierënvijftigste en hondertzesënvijftigste Lid verklaart zal worden. Wat de Verloving aangaat, haar voornaamste voorwerp is zonder twijffel d’ opperste Godheit, tot de welken men zonder twijffel overgegeven zal wezen, als men haar zodanig kent, als men behoort. Maar men kan ook Verloving hebben tot zijn Vorst, lant, stat, ja ook tot een bezonder mensch, als men hem veel meer dan zich zelf acht. Nu, 't verschil, 't welk tusschen deze driederhande Liefden is, blijkt voornamelijk uit hun uitwerkingen; want dewijl men in yder van deze liefdens zich aanmerkt als aan 't beminde ding gevoegt en vereenigt, zo is men altijt gereet om 't minder deel van 't geheel, dat men met het beminde ding maakt, te verlaten, om 't ander deel te bewaren: 't welk te weegbrengt dat men zich, in d’ eenvoudige genegentheit, altijt boven 't geen stelt, dat men bemint, en dat men, in tegendeel, in de verloving het beminde ding zodanig boven zich zelf stelt, dat men niet schroomt te sterven, om dat te bewaren. Men heeft hier af dikwijls voorbeelden in de genen gezien, die zich zelven voor een zekere doot blootgestelt hebben, en dit tot de bescherming van hun Vorst, of van hun stat , ja ook somtijts van enige bezondere lieden, aan de welken zy zich verlooft hadden.

84. Dat 'er niet zo veelderhande Haat, als Liefde is. 
VOorts, hoewel de Haat regelrecht tegen de Liefde gestelt is, zo onderscheid men haar echter niet in zo veel gedaanten, om dat men niet zo zeer het verschil bemerkt, 't welk tusschen 't quaat is, daar men met de wil afgescheiden is, als men wel tusschen't goet maakt, aan 't welk men gevoegt is. 

85. Van de Beaangenaming, en van d’ A'fschrik.
IK vind niet meer, dan een enige aanmerkelijke onderscheiding, die in beide gelijk is. Zy bestaat hier in, dat de voorwerpen, zowel van de Liefde, als van de Haat, door d’ uitterlijke, of door d’ innerlijke zinnen, ja ook door de reden zelve, aan de ziel vertoont konnen worden. Want wy noemen gemenelijk 't geen goet of quaat, 't welk onze innerlijke zinnen of onze reden ons welvoegend of strijdig aan onze natuur doet oordelen: maar wy noemen't geen schoon of lelijk, dat dus door d’ uitterlijke zinnen aan ons vertoont word, en voornamelijk door de zin van 't gezicht, die alleen meer, dan alle d’anderen , aangemerkt word. Hieruit spruiten tweederhande Liefden, te weten de gene, die men tot de goede, en de gene, die men tot de schone dingen heeft, aan de welken men de naam van Beaangenaming geven mag, om hen niet met malkander te vermengen, gelijk ook niet met de Begeerte, aan de welke men dikwijls de naam van Liefde toeëigent. En hieruit spruit op gelijke wijze tweederhande Haat, van de welken d’ een tot de quade, en d’ ander tot de lelijke dingen toegepast word, en deze leste kan Afschrik of afkeer genoemt worden, om haar t’ onderscheiden. Maar 't geen, 't welk hier in meer t’ aanmerken staat, is dat deze twee lijdingen van Beaangenaming en Afschrik, gemenelijk geweldiger zijn dan d’ andere gedaanten van Liefde en Haat, om dat het geen, 't welk door de zinnen tot de ziel koomt, haar felder treft dan 't geen, dat door de reden aan haar yertoont word, en dat zy echter in 't gemeen minder waarheit hebben: in voegen dat van alle lijdingen dezen


meest bedriegen, en dat men zich zorgvuldiglijkst van hen moet wachten. 

86. Bepaling van de Begeerte.
DE lijding van Begeerte is een beroering van de ziel, door de geesten veroorzaakt, die haar schikt om voor ‘t aanstaade de dingen te willen, die zy aan haar vertoont welvoegende te zijn. Dus begeert men niet alleenlijk de tegenwoordigheit van een afweezig, maar ook de bewaring van een tegenwoordig goet: en daar by d’ afweezigheit van een quaat, zo wel van 't geen, dat men alreê heeft, als van 't geen, dat men gelooft in aanstaande tijden te konnen ontfangen. 

87. Dat de Begeerte een lijding is, die geen strijdige heeft. 
IK weet wel dat men gemenelijk in de scholen de lijding, die tot de betrachting van 't goet strekt, de welke men alleen Begeerte noemt, tegen de geen stelt, die tot de vlucht van 't quaat strekt, de welk men afkeer noemt. Maar dewijl er geen goet kan wezen, daar af de beroving niet een quaat is, noch ook geen quaat, als een stellig ding aangemerkt, daar af de beroving niet een goet is, en dat men (om een voorbeelt by te brengen) in 't zoeken van de rijkdommen nootzakelijk d’ armoede vlied, en in 't vlieden der ziekten de gezontheit zoekt, en dus ook met d’ andere dingen: zo dunkt my dat het altijt een zelfde beweging is, die tot de betrachting van 't goet, en tegelijk tot de vlucht van 't quaat, dat strijdig met haar is, beweegt. Ik aanmerk alleenlijk dit verschil daar in, dat de Begeerte, die men dan heeft, als men naar enig goet strekt, van Liefde, en by gevolg van Hoop en Vreucht verzelt is: in plaats dat de zelfde Begeerte, als men tracht van 't quaat te verwijderen, dat tegen dit goet strijd, van Haat, Vrees en Droefheit verzelt is; 't welk oorzaak is dat men haar strijdig tegen zich zelve oordeelt. Maar als men haar dan wil aanmerken, als zy in een zelfde tijt gelijkelijk tot enig goet toegepast word, om dat te betrachten, of tot het tegengegestelt quat om dat te schuwen, zo kan men klaarblijkelijk zien dat zy niet, dan een enige lijding is, die dit beide werkt. 

88. Welken haar verscheide gedaanten zijn.
DAar zou meer reden wezen om de Begeerte in zo veel verscheide gedaanten te delen, als er voorwerpen zijn, die gezocht worden. Want, tot een voorbeelt, de Nieusgierigheit, die niets anders is dan een Begeerte van te kennen, verschilt veel van de Begeerte tot eer, en deze weêr van de Begeerte tot wraak, en dus met d’ anderen. Maar 't is genoech als men weet dat hier af zo veel gedaanten zijn, als van de Liefde of Haat, en dat de genen, die uit Beaangenaming, of uit Afschrik spruiten, d’ aanmerkelijksten of sterksten zijn.

89. Hoedanig de Begeerte is, die uit afschrik spruit. 
MAar hoewel het niet dan een zelfde Begeerte is, die tot de betrachting van een goet, en tot de betrachting van 't quaat strekt, dat daar tegen strijd, gelijk ik alreê gezegt heb: zo is echter de Begeerte, die uit Beaangenaming spruit, zeer verschillend van de gene, die uit Afschrik voortkoomt. Want deze Beaangenaming, en deze Afschrik, die warelijk tegen malkander strijden, zijn niet het goet en quaat, dat aan deze Begeerten tot voorwerpen dient, maar alleenlijk twee ontroeringen van de ziel, die haar voorbereiden om twee zeer verschillende dingen te zoeken. Te weten, d’ Afschrik is van de natuur ingestelt, om aan de ziel een schichtige en onverwachte doot te vertonen: in voegen dat, schoon somtijts niet meer dan d’ aanraking van een worm, of 't geruis van een lillend blad, of de schaduw van dit blad Afschrik veroorzaakt, men in 't eerst zo grote ontroerenis daar af ontfangt, alsof een zeer blijkelijk gevaar des doots zich aan onze zinnen vertoonde: 't welk schichtiglijk een aanstoking veroorzaakt, die de ziel Parst tot alle haar krachten te gebruiken, om een quaat, dat zo tegenwoordig is, te schuwen. En deze slach van Begeerte word gemenelijk Vlucht, of Afkeer genoemt.

90. Hoedanig de Begeerte is, die uit Beaangenaming spruit. 
IN tegendeel, de Beaangenaming is bezonderlijk van de Natuur ingestelt, om de genieting van 't geen, dat aangenaam is, als het grootste van alle de goederen, die tot de mensch behoren, te vertonen; 't welk te weegbrengt dat men deze genieting zeer vieriglijk begeert. Daar zijn, 't is waar, verscheide gedaanten van Beaangenamingen, en de Begeerten, die daar uit spruiten, zijn niet alle even machtig. Want, tot een voorbeelt, de schoonheit der bloemen verwekt ons alleenlijk om hen t’ aanschouwen, en die van de vruchten tot hen t’ eten. Maar de voornaamste beaangenaming is die gene, die van de volmaaktheden koomt, de welken men zich in een mensch inbeeld, die, gelijk men meent, een an


der zich zelf kan worden. Want de Natuur heeft, beneffens de verschillentheit van kunne, die zy zowel in de menschen, als in de beesten geplaatst heeft, ook zekere indrukkingen in de harssenen ingedrukt, die te weegbrengen dat men zich in zekere ouderdom, en in zekere tijden als gebrekkelijk aanmerkt, en als of men niet meer dan de helft van een geheel was, daar af een mensch van d’ andere kunne d’ andere helft moet wezen: in voegen dat de verkrijging van deze helft door de Natuur verwardelijk,als 't grootste van alle d’ inbeeldelijke goederen, vertoont word. En hoewel men veel lieden van deze andere kunne ziet, zo wenscht men echter niet veel daar af in eenzelfde tijt, omdat de Natuur niet doet inbeelden dat men meer dan een helft behoeft. Maar als men in iemant iets bemerkt, 't welk meer behaagt dan 't geen, dat men ter zelfde tijt in d’ anderen bemerkt, zo doet dat de ziel besluiten om tot dit een alleen alle de neiging te gevoelen, die de Natuur aan hem gegeven heeft, om 't goet te betrachten, dat zy aan hem als 't grootste, dat men bezitten kan, vertoont. En deze neiging of begeerte, die dus uit de Beaangenaming spruit, word gemenelijker, dan de Lijding van de Liefde zelf, die voor beschreven is, met de naam van Liefde genoemt. Zy heeft ook vreemder uitwerkingen, en dient tot voornamen stoffe aan de makers der verdichte boeken, en aan de Dichters. 

91. De bepaling van de Blyschap. 
DE Blyschap is een aangename ontroerenis van de ziel, in de welke de genieting bestaat, die zy van 't goet heeft, 't welk d’ indrukkingen der harssenen aan haar, als 't hare, vertonen. Ik zeg dat in deze ontroerenis de genieting van 't goet bestaat. Want zeker, de ziel ontfangt geen andere vrucht van alle de goederen , die zy bezit; en men kan zeggen dat, terwijl zy 'er geen Blyschap af heeft, zy geen meerder genieting daar af heeft, als of zy hen niet bezat. Ik voeg er by dat 'et het goet is, 't welk d’ indrukkingen van de harssenen aan haar, als 't hare, vertonen, om deze Blyschap niet te verwarren, die een lijding is, met de Blyschap zuiverlijk verstandelijk, die door d’ enige doening van de ziel in de ziel koomt, en die men een aangename ontroerenis kan noemen, in haar door haar zelve verwekt, in de welke de genieting bestaat, die zy van 't goet heeft, dat haar verstant aan haar, als 't hare, vertoont. 't Is wel waar dat, terwijl de ziel aan 't lighaam gevoegt is, deze verstandelijke Blyschap nootzakelijk met


deze, die een lijding is, verzelt moet wezen. Want zo haaat als onz veratant bemerkt dat wy enig goet bezitten, zo maakt echter d’ inbeelding, schoon dit goet zo verschillend van al't geen, dat tot het lighaam behoort, kan wezen, dat het ook geheel niet inbeeldelijk is, terstont enige indruk in de harssenen, uit de welke de beweging der geesten volgt, en deze beweging verwekt de lijding van Blyschap. 

92. De bepaling van de Droefheit. 
DE Droefheit is een onaangename quijning, in de welke 't ongemak bestaat, 't welk de ziel van het quaat ontfangt, of van 't gebrek, 't welk d’ indrukkingen der harssenen aan haar vertonen, alsof 't aan haar behoort. Daar is ook een verstandelijke Droefheit, die niet de lijding, maar byna altijt daar mee verzelt is. 

93. Welken d’oorzaken dezer twee lijdingen zijn. 
MAar dewijl de verstandelijke Blyschap of Droefheit dus de gene verwekt, die een lijding is, zo is ook hun oorzaak blijkelijk genoech: en men ziet uit hun bepalingen, dat de Blyschap uit de waan van dat men enig goet bezit, en de Droefheit uit de waan van enig quaat, of van enig gebrek te hebben, spruit. Maar het gebeurt dikwijls dat men zich bedroeft of blijde gevoelt, zonder onderscheidelijk het goet of 't quaat, die d’oorzaken daar af zijn, te bemerken, te weten dan, als dit goet, of dit quaat hun indrukkingen, zonder behulp van de ziel, in de harssenen maken, somtijts om dat zy alleenlijk tot het lighaam behoren, en ook somtijts om dat, schoon zy tot de ziel behoren, zy hen niet als goet en quaat aanmerkt , maar onder enige andere gedaante, daar af d’ indrukking met die van 't goet en quaat in de harssenen gevoegt is. 

94. Hoe deze lijdingen door 't goet en quaat, dat alleenlijk het lighaam aangaat, verwekt worden, en waar in de kitteling en de pijn bestaat. 
GElijk dus, als men in volkome gezontheit, en als 't weer helderder is, dan naar gewoonte, zo gevoelt men in zich een blygeestigheit, die van geen werking van 't verstant voortkoomt, maar alleenlijk van d’ indrukkingen, die de beweging der geesten in de harssenen maakt: en men gevoelt zich dus ook droevig, als


't lighaam niet wel gestelt is, schoon men niet weet dat het zodanig is. Dus word de kitteling der zinnen van de blyschap, en de pijn van de in droefheit zo van naby gevolgt, dat het meeste deel der menschen hen niet onderscheid. Doch zy verschillen echter zo veel, dat men somtijts pijn met blyschap kan lijden, en kitteling met ongeneucht gevoelen. Maar d’ oorzaak, die te weegbrengt dat de blyschap gemenelijk op de kitteling volgt, is dat al 'tgeen, 't welk men kitteling, of een aangenaam gevoel noemt, hier in bestaat, dat de voorwerpen der zinnen enige beweging te in de zenuwen verwekken, die machtig zou wezen om hen te hinderen, zo zy niet krachts genoech hadden om haar tegen te staan, of zo het lighaam niet wel gestelt was. Dit maakt in de harssenen een indruk, die, van de Natuur ingestelt, om deze goede gesteltenis, en deze kracht te betuigen, haar aan de ziel vertoont gelijk een goet, dat aan haar behoort, voor zo veel zy met het lighaam vereenigt is, en verwekt dus blyschap in haar. Dit is byna de zelfde reden, die te weegbrengt dat men naturelijk geneuchte schept in zich tot alderhande lijdingen bewogen te gevoelen, ja zelf tot droefheit en haat, als deze lijdingen alleenlijk veroorzaakt zijn door vreemde voorvallen, die men op een toonneel ziet vertonen, of door andere diergelijke onderwerpen, die , geensins aan ons hinderen konnende, onze ziel, met haar te raken, schijnen te kittelen. En d’ oorzaak, die gemenelijk droefheit voortbrengt, is dat het gevoel, 't welk men pijn noemt, altijt van een zo geweldige doening voortkoomt, dat zy de zenuwen beschadigt in voegen dat zy, van de natuur gestelt om aan de ziel de schade, die 't lighaam door deze doening lijd, aan te wijzen, en met eenen haar zwakheit hier in, dat het die niet tegenstaan kan, hen beide aan de ziel als quaden vertoont, die altijt onaangenaam aan haar zijn, uitgezondert als zy enige goederen veroorzaken, die zy meer dan deze quaden acht.

95. Hoe zy ook door 't goet en quaat, 't welk de ziel niet aanmerkt, schoon het tot haar behoort, verwekt kennen worden; gelijk het vermaak, dat men schept in zich in gevaar te begeven, of in aan 't verlede quaat te gedenken.
DUs spruit het vermaak, 't welk de jonge lieden dikwijls scheppen in zware dingen aan te vangen, of zich voor grote gevarelijkheden bloot te geven, schoon zy geen nuttigheit, noch


geen eer daar af verhopen, in hen uit deze bedenking, dat het geen, 't welk zy aanvangen, zwaar is, 't welk een indruk in hun harssenen maakt, die (by de gene gevoegt, de welke zy zouden konnen vormen, zo zy dochten dat het een goet is zich dapper, gelukkig, behendig en sterk te gevoelen om zich in zulk gevaar te darren wagen) oorzaak is dat zy daar in vermaak scheppen. En de vernoeging, die d’ oude lieden nemen, als zy aan de quaden gedenken, die zy geleden hebben, koomt van dat zy voor zich vertonen dat het een goet is dat zy echter in stant hebben konnen blijven. 

96. Hoedanig de bewegingen van 't bloet, en van de geesten zijn, die de vijf voorgaande Lijdingen veroorzaken.
DE vijf Lijdingen, die ik hier begonnen heb te verklaren, zijn zodanig te zamen gevoegt of tegen malkander gestelt, dat men hen lichtelijker alle tegelijk kan aanmerken, dan van yder in 't bezonder handelen, gelijk van de Verwondering gehandelt is. Hun oorsprong is niet, gelijk die van de Verwondering, in de harssenen alleen, maar ook in 't hart, in de milt, in de lever, en in alle d’ andere delen van 't lighaam, voor zo veel zy tot de voortbrenging van 't bloet, en van de geesten dienen. Want hoewel alle d’ aderen het bloet, 't welk zy in zich hebben, naar 't hart geleiden, zo gebeurt echter somtijts dat het bloet van enige aderen met groter kracht, dan dat van d’ anderen, derwaarts gedreven word, en 't gebeurt ook dat de monden, deur de welken het in 't hart koomt, of de genen, daar deur het uitgaat, in d’ een tijt wijder of naauwer zijn, dan in d’ ander. 

97. De voornaamste ervarentheden, die dienstig zijn om deze bewegingen te kennen, te weten in de Liefde. 
VOorts, in de verscheide ontroeringen t’ aanmerken, die d’ ervarentheit in onz lighaam vertoont, terwijl onze ziel van verscheide lijdingen bewogen word, bemerk ik dat in de Liefde, als zy alleen is, dat is, als zy van geen krachtige Blyschap, of Begeerte, of Droefheit verzelt is, de klopping van de slagader gelijk, en veel groter en krachtiger dan naar gewoonte is, dat men een zoete hitte in de borst gevoelt, en dat de spijs veel vaerdiger in de maag verteert word: in voegen dat deze lijding nut voor de gezontheit is.


98. In de Haat. 
IN tegendeel, ik bemerk in de Haat, dat de slagäder ongelijk en flaauwer klopt, en dikwijls snelder is, dat men koude gevoelt, ik weet niet met welke scherpe en prikkelende hitte in de borst vermengt, dat de maag aflaat van haar plicht te plegen, en genegen is tot spuwen, en de spijs, die men geëten heeft, weêr uit te werpen, of ten minsten haar te bederven, en in quade vochtigheden te verkeren.

99. In de Blyschap. 
IN de Blyschap is de slagader gelijker van slag, en snelder dan naar gewoonte, maar niet zo groot of krachtig, als in de Liefde; en men gevoelt een aangename warmte, die niet alleenlijk in de borst is, maar die zich ook in alle d’ uitterlijke delen van 't lighaam verspreid, en dit met het bloet, 't welk men in overvloet derwaarts ziet komen: en men verliest somtijts de smaak en graagheit, om dat de tering niet zo wel, als naar gewoonte, geschied.

100. In de Droefheit. 
IN de Droefheit is de slag van de slagäder zwakker en trager; en men gevoelt als banden om 't hart, die 't prangen en benaauwen, en als ys, dat het doet bevriezen, en zijn koude aan 't overige van 't lighaam meêdeelt. Men heeft ondertusschen somtijts goede trek tot eten, en men bemerkt dat de maag in haar plicht niet gebrekkelijk is, zo 'er geen Haat met de droefheit vermengt is. 

101. In de Begeerte.
EIndelijk, ik bemerk dit in de Begeerte bezonder, dat zy 't hart drijft, dan een der andere lijdingen, en aan de harssenen meer geesten bestelt, die, van daar in de spieren komende, alle de zinnen scherpzinniger, en alle de delen van 't lighaam bewegelijker maken. 

102. De beweging van 't bloet, en van de geesten in de Liefde. 
DEze en veel andere opmerkingen, die te lang zouden zijn om te schrijven, hebben aan my stoffe gegeven om t’oordelen dat, als 't verstant enig voorwerp van Liefde aan zich vertoont, d’ indruk die deze denkingen in de harssenen maakt, de dierelijke geesten deur de zenuwen van 't zeste paar naar de spieren geleid, die omtrent het ingewant en de maag zijn, en dit op zodanig een wijze, als vereischt is om te maken dat het gijl der spijs, dat in nieu bloet verandert, vaerdiglijk naar 't hart toegaat, zonder in de lever stil te wezen, en dat het, met groter kracht derwaarts gedreven, dan 't geen, dat in d’ andere delen van 't lighaam is, daar in groter overvloet inkoomt, en daar een krachtiger hitte verwekt, om dat het grover is dan 't geen, 't welk veelmaal gezuivert en dun gemaakt is met deur en weer deur 't hart te lopen. Dit doet dat 'et ook de geesten, daar af de delen grover zijn, en meer dan naar gewoonte bewogen worden, naar de harssenen zend: en deze geesten, d’ indruk versterkende, die d’ eerste denking van 't minnelijk voorwerp daar gemaakt heeft, verplichten de ziel tot zich op deze denking te vesten; en hier in bestaat de lijding van de Liefde. 

103. In de Haat. 
HEt tegendeel gebeurt in de Haat, daar d’ eerste denking van 't voorwerp, 't welk afkeer veroorzaakt, de geesten, die in de harssenen zijn, zodanig naar de spieren van de maag, en van 't ingewant geleid, dat zy beletten dat het gijl, of de sap der spijs zich met het bloet vermengt, met alle d’ openingen, daar 't zijn gewone loop deur had, te sluiten, en zy geleid hen ook zodanig naar de kleine zenuwen van de milt, en van 't innerlijk deel van de lever, daar de gal ontfangen word, dat de delen van 't bloet, die gewent zijn naar deze plaatsen geworpen te worden, daar uit komen, en met het geen, 't welk in de takken van de holle ader is, naar 't hart vlieten. Dit veroorzaakt grote ongelijkheit in des zelfs hitte, vermits het bloet, dat van de milt koomt, naauwelijks verwarmt en gezuivert kan worden, en dat, in tegendeel, het geen, 't welk van 't innerlijk deel des levens koomt, daar de gal altijt is, brand, en zich vaerdiglijk verspreid. Dieshalven hebben de geesten, die naar de harssenen gaan, ook zeer ongelijke delen, en zeer bovengemene bewegingen. Hier uit spruit dat zy daar de denkbeelden van Haat, die daar alreê ingedrukt waren, versterken , en de ziel tot gedachten bereiden, die vol van bitterheit en wrangheit zijn. 

104. In de Blyschap. 
IN de Blyschap werken niet zo zeer de zenuwen van de milt, lever, maag, of ingewant, als de genen, die in 't overige van 't lighaam zijn, en bezonderlijk de genen, die rontom de monden van 't hart zijn, die, deze openingen openende en opruimende, aan 't bloet, dat d’ andere zenuwen uit d’ aderen naar 't hart drijft, middel geeft van in groter menigte, dan zy gewent zijn, daar in te komen en uit te gaan. En om dat het bloet, 't welk dan in 't hartkoomt, daar alreê veelmaal deur en weêrdeur gegaan is, vermits het uit de slagäderen in d’ aderen gekomen is, zo verspreid het zich zeer lichtelijk, en brengt geesten voort, daar af de delen, zeer gelijk en fijn zijnde, bequaam zijn om d’ indrukkingen der harssenen, die aan de ziel vrolijke en geruste gedachten geven, te , en te versterken. 

105. In de Droefheit. 
IN tegendeel, in de Droefheit zijn d’ openingen van 't hart zeer te zamen getrokken door de kleine zenuw, die hen omringt; en 't bloet der aderen is geensins bewogen: 't welk te weegbrengt dat ‘er zeer weinig naar 't hart trekt. En de deurgangen, daar deur 't gijl, of sap der spijs uit de maag, en uit het ingewant naar de lever vloeit, blijven ondertusschen open, en dit veroorzaakt dat de trek en graagheit niet vermindert, uitgezondert dan, als de Haat, die dikwijls aan de Droefheit gevoegt is, hen sluit. 

106. In de Begeerte. 
EIndelijk, de lijding van Begeerte heeft dit eigen, dat de wil, die men heeft, van enig goet te willen, of enig quaat te vlieden, vaerdiglijk de geesten der harssenen zend naar alle de delen van 't lighaam, die dienstig tot de doeningen konnen wezen, de welken hier toe verëischt worden, en bezonderlijk naar 't hart, en naar d’ andere delen, die 't meeste bloet aan 't hart verschaffen, op dat het, groter overvloet, dan het gewent is, daar af ontfangende, groter menigte van geesten naar de harssenen zou zenden, zo om daar het denkbeelt van deze wil t’ onderhouden, en te versterken, als om van daar in alle de werktuigen der zinnen, en in alle de spieren te komen, die gebruikt konnen worden om al 't geen, dat men begeert, te vervormen. 

107. Welk d’ oorzaak dezer bewegingen is, in de Liefde. 
EN ik leid de redenen van dit alles van 't geen af, dat hier voor gezegt is, dat er zodanig een verbintenis tusschen onze ziel en onz lighaam is, dat, als wy eens enige lighamelijke doening met enige denking te zamen gevoegt hebben, een van beide zich


ook daar na niet voor ons vertoont, zonder dat d’ ander ook verschijnt. Gelijk men in de genen ziet, die, ziek zijnde, met grote tegenzin enige drank hebben gedronken, dat zy daar na niets konnen eten of drinken, 't welk enigsins daar na gelijkt, zonder weêr de zelfde tegenzin te hebben, en desgelijks, dat zy niet op de tegenzin, die men van de geneesdranken heeft, konnen denken, of de zelfde smaak koomt hen weêr in gedachten. Want my dunkt dat d’ eerste lijdingen, die onze ziel gehad heeft, toen zy begon aan onz lighaam gevoegt te worden, geweest moeten hebben dat somtijts het bloet, of andere vocht, die in 't hart quam, een bequamer voedsel , dan naar gewoonte, was , om daar de warmte, die 't begin van 't leven is, t’ onderhouden; 't welk d’ oorzaak was dat de ziel vrywilliglijk dit voedsel aan zich voegde, dat is het beminde: en in de zelfde tijt vloeiden de geesten uit de harssenen naar die spieren, die de delen, uit de welken het bloet, of de vocht naar 't hart gekomen was, konden drukken of drijven, om te maken dat zy meer daar af aan 't hart zouden zenden; en deze delen waren de maag en 't ingewant, daar af de beweging de graagheit vermeerdert, of ook de lever en long, die door de spieren van 't middelschot gedrukt konnen worden. En dieshalven heeft deze zelfde beweging der geesten sedert altijt de lijding van de Liefde verzelt. 

108. In de Haat. 
SOmtijts, in tegendeel, quam 'er naar 't hart een vreemde vocht, die niet bequaam was om de hitte daar af t’ onderhouden, ja die haar uitblusschen kon, en dit was d’ oorzaak van dat de geesten, die uit het hart naar de harssenen opklommen, in de ziel de lijding van Haat verwekten. Deze geesten gingen ter zelfde tijt ook uit de harssenen naar de zenuwen, die het bloet van de milt, en der kleine aderen van de lever naar 't hart konden drijven, om aan deze schadelijke vocht d’ ingang te stoppen, en ook naar die aderen; die deze vocht naar 't ingewant, en naar de maag konden drijven, of ook somtijts de maag tot haar uit te spuwen verwekken. Dit is d’ oorzaak van dat deze zelfde bewegingen gemenelijk de lijding van de Haat verzellen: en men kan ogenschijnelijk zien dat er in de lever een menigte van aderen, of van tamelijke brede pijpen is, deur de welken het gijl of sap der spijzen uit de poortader in de holle ader, en van daar in 't hart deurgaan kan, zonder enigsins in de lever te vertoeven. Men ziet er ook ontellijke kleinder aderen of pijpen, daar het blijven kan, en die altijt overgeschote bloet in zich hebben, gelijk de milt ook doet: en dit bloet, grover zijnde dan't geen, 't welk in d’ andere delen van 't lighaam is, kan beter tot voedsel aan 't vuur dienen, dat in 't hart is, als de maag en 't ingewant gebrekkelijk zijn in 't hart daar af te verzorgen. 

109. In de Blyschap.
HEt is ook somtijts in 't begin van onz leven gebeurt dat het bloet, in d’ aderen begrepen, een bequaam voedsel was om de warmte van 't hart t’ onderhouden, en dat zy zo groot een overvloet daar af in zich hadden, dat het hart geen voedsel van elders behoefde te trekken. Dit heeft in de ziel de lijding van Blyschap verwekt, en ter zelfde tijt gemaakt dat de in monden van 't hart zich boven gewoonte geopent hebben, en dat de geesten, overvloediglijk uit de harssenen vloejende, niet alleenlijk in de zenuwen, die dienstig zijn om deze monden t’ openen, maar ook in 't algemeen in alle d’ andere zenuwen, die 't bloet der aderen naar 't hart drijven, beletten dat 'er nieu bloet uit de lever, milt, ingewant en maag koomt: en daarom verzellen deze zelfde bewegingen de Blyschap. 

110. In de Droefheit. 
SOmtijts, in tegendeel, is 't ook gebeurt dat het lighaam gebrek van voedsel heeft gehad: en dit is 't geen, 't welk aan de ziel haar eerste Droefheit moet hebben doen gevoelen, ten minsten diegene, die noch niet aan de Haat gevoegt heeft geweest. Dit heeft ook gemaakt dat de monden van 't hart zich ingetrokken hebben, en naauwer geworden zijn, om dat zy weinig bloet ontfingen, en dat een merkelijk deel van dit bloet uit de milt is gekomen, om dat zy als een leste bewaarplaats is, dienstig om 't bloet aan 't hart te beschikken, als 't niet genoech van elders krijgt. Dieshalven is de Droefheit altijt van deze bewegingen der geesten, en der zenuwen verzelt, die bequaam zijn om dus de monden van 't hart in te trekken, en 't bloet van de milt derwaarts te brengen. 

111. In de Begeerte. 
EIndelijk, alle d’ eerste Begeerten, die de ziel gehad kan hebben, toen zy nieuwelijks aan 't lighaam gevoegt was, hebben geweest de dingen, die welvoegend aan haar waren, t’ontfangen, en de genen, die hinderlijk aan haar waren, af te weren. En om


deze zelfde werkingen hebben de geesten van toen af begonnen alle de spieren, en alle de werktuigen der zinnen op alderhande wijzen, dat zy konnen, te bewegen. Dit is oorzaak dat nu, als de ziel iets begeert, 't gehele lighaam vlugger, en beter gestelt word om zich te bewegen, dan het anders wezen zou. En als 't gebeurt dat het lighaam dus geschikt is, zo maakt dit de Begeerten van de ziel vieriger en krachtiger. 

112. Welken d’uitterlijke tekenen dezer lijdingen zijn. 
't GEen, 't welk ik hier gestelt heb, vertoont klarelijk genoech d’ oorzaken der verschillentheden van de slagäder, en van alle d’ andere eigenschappen, die ik hier voor aan deze lijdingen toegeëigent heb, zonder dat ik hen wijder behoef te verklaren. Maar vermits ik alleenlijk in yder 't geen aangemerkt heb, 't welk men daar in aanmerken kan, als zy alleen is, en dat dienstig is om de bewegingen van 't bloet en der geesten, die hen voortbrengen, te kennen, zo heb ik noch van veel uitterlijke tekenen te handelen, die hen gemenelijk verzellen, en die veel beter bemerkt worden, als zy veel te zamen vermengt zijn, gelijk men hen gemenelijk bevind, dan als zy afgescheiden en bezonder zijn. De voornaamsten dezer tekenen zijn de doeningen der ogen, en van 't aangezicht, de veranderingen van verwe , trilling, quijning, bezwijming, gelach, tranen, zuchten, en hikken. 

113. Van de doeningen der ogen, en van 't aangezicht. 
DAar is geen lijding, die niet door enige bezondere doening der ogen verklaart word, en dit is zo klaar en blijkelijk in enigen dezer lijdingen, dat zelf de plompste knechten aan 't oog van hun meester konnen merken of hy tegen hen versteurt is, of niet. Maar schoon men lichtelijk deze doeningen der ogen bespeurt, en weet wat zy betekenen, zo kan men echter hen niet lichtelijk beschrijven, om dat yder van hen uit veel veranderingen te zamen is gezet, die in de beweging, en in de gestalte van 't oog voorkomen, de welken zo bezonder en klein zijn, dat yder van hen niet afgescheidelijk bemerkt kan worden, schoon men 't geen, dat uit hun zamenvoeging spruit, lichtelijk bemerkt. Men kan byna desgelijks van de doeningen van 't aangezicht, die ook de lijdingen verzellen, zeggen: want hoewel zy groter dan die van d’ ogen zijn, zo kan men echter hen zwarelijk onderscheiden;


en zy verschillen zo weinig, dat er menschen zijn, die byna een zelfde gelaat maken als zy schreijen, als d’ anderen, die lachen. Daar zijn, 't is waar, enigen, die men wel kan merken, gelijk de rimpelen van 't voorhooft in de toorn, en zekere bewegingen van de neus en van de lippen in de versmading en bespotting; maar zy schijnen niet zo zeer naturelijk, als vrywillig te wezen. En in 't algemeen konnen alle de doeningen, zo wel van 't aangezicht, als van d’ ogen, door de ziel verandert worden, als zy, haar lijding verbergen willende, zich krachtiglijk een strijdige lijding inbeeld: in voegen dat men hen zo wel kan gebruiken, in zijn lijdingen te veinzen, als in hen t’ openbaren. 

114. Van de verandering van verwe. 
MEn kan zich niet zo lichtelijk beletten van te blozen, of bleek te worden , als enige lijding tot een van beide geschikt maakt; om dat deze veranderingen niet van de zenuwen en spieren, gelijk de voorgaanden, afhangen, maar onmiddelijk van 't hart komen, 't welk men de bron der lijdingen kan noemen, voor zo veel 't het bloet , en de geesten bereid tot hen voort te brengen. Nu, 't is zeker dat de verwe van 't aangezicht alleenlijk van 't bloet koomt, 't welk, geduriglijk uit het hart deur de slagäderen in alle d’ aderen, en uit alle d’ aderen in 't hart vloejende, het aangezicht meer of min verwt, naar dat het meer of min de kleine aderen, die naar haar buitenvlakte zijn, vervult. 

115. Hoe de Blyschap doet blozen. 
DUs maakt de Blyschap de verwe levendiger en bloziger, om dat zy, de klapvliezen van 't hart openende, te weegbrengt dat het bloed gezwindelijker in alle d’aderen vloeit, en dat het, heter en dunder wordende, matiglijk alle de delen van 't aangezicht vervult, 't welk het gelaat vrolijker en blijder maakt. 

116. Hoe de Droefheit bleek doet worden. 
DE Droefheit, in tegendeel, de monden van 't hart intrekkende, doet dat het bloet tragelijker in d’ aderen vloeit, en dat het, koelder en dikker wordende, daar minder plaats behoeft te beslaan: in voegen dat 'et,zich in de ruimer aderen vertrekkende, die de naasten aan 't hart zijn, de genen, die verste afgelegen zijn, verlaat, en dewijl de schijnbaarsten daar af de genen van 't aangezicht zijn, zo doet het dat bleek en mager schijnen, voornamelijk als de Droefheit groot is, of als zy vaerdiglijk overkoomt, gelijk men in Verschrikking ziet, daar af d’ overvalling de doening vermeerdert, die 't hart sluit. 

117. Hoe men dikwijls bloost, als men droevig is. 
DOch het gebeurt dikwijls dat men, droevig zijnde, niet bleek word, maar in tegendeel bloost. Dit moet aan d’ andere lijdingen toegeschreven worden, die zich by de Droefheit voegen, te weten aan de Liefde, of aan de Haat, en ook somtijts aan de Begeerte. Want deze lijdingen, het bloet verwarmende, of voortdrijvende, 't welk uit de lever, uit het ingewant, en uit d’ andere innerlijke delen koomt, drijven dat naar 't hart, en van daar deur de grote slagäder naar d’ aderen van 't aangezicht, zonder dat de Droefheit, die van weêrzijden de monden van 't hart stopt, zulks beletten kan, dan als zy zeer overmatig is. Maar schoon zy niet meer dan middelmatig is, zo belet zy lichtelijk dat het bloet, dus in d’ aderen van 't aangezicht gekomen, naar 't hart daalt, terwijl de Liefde, Begeerte, of de Haat ander bloet uit d’ innerlijke delen derwaarts drijven. En dit is d’ oorzaak dat dit bloet, rontom 't aangezicht blijvende, dat root maakt, en noch roder dan in de Blyschap, om dat de verwe van't bloet zo veel te schoonder schijnt, als het langsamelijker loopt, en ook om dat er dus meer in d’ aderen van 't aangezicht kan vergaderen, dan als de monden van 't hart opender zijn. Dit blijkt voornamelijk in de schaamte, de welke uit de Liefde van zich zelf, en uit een parssende Begeerte van de tegenwoordige schande te schuwen te zamen is gezet, 't welk het bloet der innerlijke delen naar 't hart doet komen, en van daar deur de slagäders naar 't aangezicht; en daar by een matige Droefheit, die 't bloet belet weêr naar 't hart te keren. Dit zelfde blijkt ook gemenelijk als men schreit: want (gelijk ik hier nu zeggen zal) de Liefde, aan de Droefheit gevoegt, veroorzaakt het meeste deel der tranen. Dit zelfde blijkt meê in de toorn, daar in dikwijls een vaerdige Begeerte van wraak met de Liefde, Haat en Droefheit vermengt is. 

118. Van de Trilling. 
DE Trillingen hebben twee verscheide oorzaken; d’ een is dat ‘er somtijts te weinig geesten uit de harssenen in de zenu


wen komen, en d’ ander dat er somtijts te veel zijn om wel en recht de kleine deurgangen der spieren te sluiten, die, volgens 't geen , dat in 't elfde Lid gezegt is, wel gesloten moeten wezen, om de bewegingen der leden te bepalen. D’eerste oorzaak blijkt in de Droefheit en Vrees; gelijk ook dan, als men van koude trilt. Want deze lijdingen konnen zo wel, als de koude van de lucht, het bloet zodanig dikmaken, dat het niet genoech geesten naar de harssenen zend, op dat die hen weêr naar de zenuwen zouden zenden. D'andere oorzaak blijkt dikwijls in de genen, die iets vieriglijk begeren, en in de genen, die zeer ontstelt van toorn zijn, gelijk ook in de genen, die zich dronken gedronken hebben. Want deze twee lijdingen doen, zowel als de wijn, somtijts zo veel geesten in de harssenen komen, dat zy niet in ordening van daar naar de spieren konnen geleid worden. 

119. Van de Quijning. 
DE Quijning is een gesteltenis tot verflaauwing, en zonder beweging te zijn; 't welk in alle de leden gevoelt word. Zy koomt, gelijk de trilling, hier uit, dat ‘er niet genoech geesten in de harssenen gaan; maar op een verschillende wijze. Want d’ oorzaak van de trilling is dat 'er niet genoech geesten in de harssenen zijn, om de bepalingen van de klier te gehoorzamen, als zy hen naar enige spier stuwt: in plaats dat de Quijning hier af koomt, dat de klier hen niet wel bepaalt in eer naar sommigen, dan naar d’ andere spieren te gaan. 

120. Hoe zy door de Liefde, en door de Begeerte ver - oorzaakt word. 
EN de lijding, die gemenelijk deze uitwerking veroorzaakt, is de Liefde, by de begeerte van een ding gevoegt, daar af de verkrijging voor de tegenwoordige tijt als niet mogelijk ingebeeld word. Want de Liefde bezet zodanig de ziel in 't beminde voorwerp t’ aanmerken, dat zy alle de geesten, die in de harssenen zijn, gebruikt om't beelt daar af aan haar te vertonen, en alle de bewegingen van de klier, die hiertoe niet dienen, doet stilstaan. Men moet, voor zo veel de begeerte aangaat, aanmerken dat d’ eigenschap , die ik aan haar toegevoegt heb, van 't geheel lighaam bewegelijker te maken, aan haar niet past, dan als men zich inbeeld dat het begeerde voorwerp zodanig is, dat men van deze tijt af iets doen kan, dat dienstig is om dat te verkrijgen. Want indien


men, in tegendeel, zich inbeeld dat ‘et voor die tijt onmogelijk is iets te doen, dat daar toe nut is, zo blijft alle de drift van de begeerte in de harssenen, zonder enigsins in de zenuwen deur te gaan, en, geheel bezich met het denkbeelt van 't begeerde voorwerp daar te versterken, laat het overige van 't lighaam quijnen. 

121. Dat zy ook door andere lijdingen veroorzaakt kan worden. 
't IS waar, dat de Haat, Droefheit, ja de Blyschap zelve ook enige quijning konnen veroorzaken, als zy zeer geweldig zijn, om dat zy de ziel geheellijk inneemen met hun voorwerp t’ aanmerken, voornamelijk dan, als de Begeerte van een ding, tot welks verkrijging men voor die tijt niets toedoen kan, met hen te zamen gevoegt is. Maar om dat men zich meer houd in de voorwerpen t’ aanmerken, die men met wil aan zich voegt, als aan de genen, die men daar af scheid, en als aan enige anderen, en dewijl de quijning niet in overvalling en verrassching bestaat, maar enige tijt behoeft omgevormt te worden, zo word zy eer in de Liefde, dan in alle d’ andere lijdingen gevonden. 

122. Van de Bezwijming. 
DE Bezwijming verschilt niet veel van de doot: want men sterft als het vuur, 't welk in 't hart is, geheel uitgebluscht word; en men valt alleenlijk in bezwijming, als het zodanig verstikt word, dat’ er noch enige hitte overblijft, die daar na weêr ontvonken kan. Maar daar zijn veel ongesteltenissen des lighaams, die te weeg konnen brengen dat men dus in bezwijming valt. Doch onder de lijdingen is ‘er geen, dan d’ overmatige blyschap, die men bemerkt dat vermogen daar toe heeft. De wijze, daar door, gelijk ik geloof, zy deze uitwerking veroorzaakt, is dat, vermits zy de monden van 't hart bovengemeen opent, het bloet der aderen daar zo eensklaps, en in zo groot een menigte inkoomt, dat het daar niet vaerdiglijk genoech door de hitte gedunt en gezuivert kan worden, om de kleine velletjes, die d’ ingangen dezer aderen stoppen, op te lichten, door welke middel het vuur verstikt word, 't welk gemenelijk van't bloet word onderhouden, als het niet, dan matiglijk, in 't hart inkoomt.

123. Waarom men niet van Droefheit bezwijmt. 
HEt schijnt dat een grote Droefheit, die onverwacht overkoomt, de monden van 't hart zodanig sluiten zal, dat zy


ook het vuur daar af kan uitblusschen: maar men verneemt echter niet dat zulks gebeurt, of indien 't gebeurt, 't is zeer zelden; en ik geloof dat de reden hier af is dat ‘er zelden zo weinig bloet in 't hart kan wezen, of het is genoech om de hitte daar af t’ onderhouden, als zijn monden byna gesloten zijn. 

124. Van 't Lachen. 
't LAchen bestaat hier in, dat het bloet, 't welk deur de slagaderlijke ader uit de rechte holligheit van 't hart koomt, de longen schichtiglijk en tot verscheide reizen zwellen doende, te weegbrengt dat de lucht, die zy in zich begrijpen, gedwongen is met gewelt deur de longpijp uit te gaan, daar hy een onbepaalde en uitbarstende stem maakt; en de longen zwellen daar af zo zeer, dat zy, vermits de lucht daar uitgaat, aan alle de spieren van 't middelschot, van de borst, en van de keel kloppen; en door deze middel doen zy ook de genen van 't aangezicht bewegen, die enige samenbinding met hen hebben. En deze doening van 't aangezicht alleen, met deze onbepaalde en uitbarstende stem word Lachen genoemt.

125. Waarom het niet de grootste Blyschappen verzelt. 
MAar hoewel het schijnt dat het Lachen een der voornaamste tekenen van de Blyschap is, zo kan zy't echter niet veroorzaken, dan als zy alleenlijk middelmatig is, en als er enige verwondering of haat onder gemengt is. Want men bevind by ervarentheit dat, als men bovengemeen blijde is, d’ oorzaak van deze blyschap nimmer doet dat men in lachen uitbarst, ja men kan niet zo lichtelijk door enige andere oorzaak daar toe genodigt worden, dan als men bedroeft is. De reden hier af is dat in de grote blyschappen de long altijt zo vol van bloet is, dat zy niet meer zwellen kan. 

126. De voornaamste oorzaken daar af. 
IK kan niet meer dan twee oorzaken bemerken, die de long dus schichtiglijk doen zwellen. D’eerste is de verrassching van de Verwondering, die, by de blyschap gevoegt zijnde, zo vaerdiglijk de monden van 't hart kan openen, dat een grote overvloet van bloet, eensklaps deur de holle ader in zijn rechte zijde inkomende, daar dun en zuiver word, en, van daar deur de slagaderlijke ader gaande, de long doet zwellen. D'andere is de vermenging van enige vocht, die tot de zuivering van 't bloet helpt. En ik vind hier toe geen bequamer, dan het vloejenste deel van 't geen, dat van de milt koomt, welk deel van 't bloet (door enige ontroerenis van Haat, van de verrassching der Verwondering geholpen, naar 't hart gedreven zijnde, en zich daar met het bloet vermengende, dat van d’ andere plaatsen des lighaams koomt, dat de Blyschap daar in overvloet doet intreeden) maken kan dat dit bloet zich daar verre boven de gewoonte verspreid: op gelijke wijze als men een grote menigte van andere vochten, op het vuur zijnde, ziet zwellen, als men een weinig edik in 't vat doet, daar zy in zijn. Want het vloejenste deel van 't bloet, 't welk van de milt koomt, is van natuur met d’ edik gelijk. D'ervarentheit toont ook aan ons dat in alle d’ ontmoetingen, die dit uitbarstend gelach, 't welk van de long koomt, kan veroorzaken, altijt enige kleine stoffe van Haat, of ten minsten van verwondering is. En de genen, welkers milt niet gezont is, zijn onderworpen niet alleenlijk droeviger, maar ook by tusschentijden vrolijker en beter geschikt tot lachen te wezen, dan d’ anderen, om dat de milt tweederhande bloet naar 't hart zend, 't een zeer dik en grof, 't welk de Droefheit veroorzaakt, 't ander zeer dun en vloeijend, 't welk de Blyschap veroorzaakt. En na dat men veel en hartelijk gelachen heeft, gevoelt men zich naturelijk tot Droefheit genegen, om dat het dunste en vloejenste deel van 't bloet uit de milt geput is, en 't ander, dat grover is, naar 't hart volgt. 

127. Wat doorzaak daar af in de Versmading is. 
WAt het Lachen aangaat, dat somtijts de Versmading verzelt, het is gemenelijk door kunst en verdicht. Maar als het naturelijk is, zo schijnt het van de Blyschap te komen, die men heeft van dat men door 't quaat, daar meê men versmaad is, niet beledigt kan worden, en daar by van dat men zich door de nieuwigheit, of door d’ onverwachte voorkoming van dit quaat verrascht bevind: in voegen dat de Blyschap, Haat, en Verwondering daar toe helpen. Ik wil echter ook geloven dat zy zonder enige Blyschap voortgebracht kan worden, door d’ enige beweging van d’ Afkeer, die 't bloet van de milt naar 't hart zend, daar het dun en zuiver gemaakt, en van daar naar de long gedreven word, die 't zwellen doet, als het haar byna ydel vind. En in 't algemeen al 't geen, dat in deze wijze schichtiglijk de long kan doen zwellen, veroorzaakt een uitterlijk gebaar van lachen;


uitgezondert dan, als de Droefheit haar in't gebaar van zuchten, en gejammer verandert, die de tranen verzellen. Tot deze zaak schrijft Vives van zich zelf, dat, toen hy eens lang zonder eten geweest had, d’ eerste brokken, die hy in zijn mont stak, hem deden lachen: 't welk hier uit spruiten kon, dat zijn long, leeg van bloet zijnde, door gebrek van voedsel, vaerdiglijk zwol door 't eerste sap, dat uit zijn maag naar 't hart ging, en dat d’ enige inbeelding van t’eten derwaarts kon geleiden, eer dat van de spijs, die hy at, daar gekomen was. 

128. Van d’ oorsprong der Tranen. 
GElijk het lachen nimmer door de grootste blyschappen veroorzaakt word, zo komen de tranen ook niet van d’ uitterste Droefheit voort, maar alleenlijk van degene, die middelmatig is, en van enig gevoel van Liefde, of ook van Blyschap verzelt of gevolgt word. En om hun oorsprong wel te verstaan, moet men aanmerken dat, hoewel geduriglijk een menigte van dampen uit alle de delen van onz lighaam koomt, echter geen deel is, daar uit zo veel koomt, als uit d’ ogen, uit oorzaak van de grootheit der gezichtzenuwen, en van de menigte der kleine slagäderen, daar zy deurkomen: en dat, gelijk het zweet alleenlijk uit de dampen bestaat, die, uit d’ andere delen voortkomende, op hun vlakte in water veranderen, de tranen ook dus uit de dampen, die uit d’ ogen komen,gemaakt worden. 

129. Hoe de dampen in water veranderen. 
MAar gelijk ik in de Verhevelingen geschreven heb, daar ik verklaar op welke wijze de dampen van de lucht in regen veranderen, te weten dat dit koomt van dat zy min bewogen of overvloediger zijn, dan de gewoonte is, zo geloof ik dat, als de dampen, die uit het lighaam komen, veel min bewogen zijn dan naar gewoonte, zy echter in water veranderen, schoon zy niet zo vol en overvloedig zijn, en dit veroorzaakt het koude zweet, dat somtijts uit zwakheit koomt, als men ziek is: en ik geloof dat, als zy veel overvloediger zijn, schoon zy echter niet meer bewogen worden, zy ook in water veranderen; 't welk oorzaak van dat zweet is, dat uitbarst als men enige oeffening doet. Maar d’ ogen zweten dan niet, om dat, in d’ oeffeningen des lighaams, het meeste deel der geesten naar de spieren gaat, die dienstig zijn om dat te bewegen, in voegen dat daar door te minder deur de gezichtzenuw naar d’ ogen schiet. Wijders, 't is niet, dan een zelfde stoffe, die 't bloet maakt, terwijl het in d’ aderen, of in de slagaderen is, en ook de geesten, als zy in de harssenen, zenuwen, of in de spieren is, en daar by de dampen, als zy in gedaante van lucht uitkoomt, en eindelijk het zweet, of de tranen, als zy tot water op de vlakte van 't lighaam, of der ogen dik word. 

130. Hoe 't geen, 't welk d’ ogen pijn aandoet , tot wenen verwekt.
WYders, ik kan niet, dan twee oorzaken, aanmerken, die te weegbrengen dat de dampen, die uit d’ ogen komen, in tranen veranderen. D’eerste is als de gestalte der pijpen, daar zy deurgaan, door enig toeval, hoedanig het ook wezen kan, verandert is: want dit, de beweging dezer dampen vertragende, en hun ordening veranderende, kan maken dat zy in water veranderen. Dus behoeft men niet dan een vezeltje, dat in 't oog valt, om enige tranen daar uit te krijgen, om dat, als men daar pijn verwekt, het de gesteltenis zijner pijpen verandert, in voegen dat, als enigen enger worden, de kleine delen der dampen daar niet zo snel deurgaan, en dat, in plaats dat zy te voren even wijd van malkander daar uit quamen, en dus afgescheiden bleven, zy malkander ontmoeten, vermits d’ ordening dezer pijpen ontstelt is, door welke middel de dampen zich te zamenvoegen, en dus in tranen verkeren. 

131. Hoe men van Droefheit weent. 
D'Andere oorzaak is de Droefheit, van Liefde of Blyschap, of in 't algemeen van enige oorzaak gevolgt, die te weegbrengt dat het hart veel bloet deur de slagäders drijft. De Droefheit word’ er toe vereischt, omdat zy, al 't bloet kout makende, de pijpen der ogen intrekt. Maar om dat zy, naar de maat dat zy hen intrekt, ook de menigte der dampen vermindert, aan de welken zy deurtocht moeten geven, zo is dit niet genoech om tranen voort te brengen, indien de menigte dezer dampen niet ter zelfde tijt door enige andere oorzaak vermeerdert word. En daar is niets, 't welk haar meer vermeerdert, dan't bloet, dat in de lijding van de Liefde naar 't hart gezonden word. Wy zien ook dat de genen, die droevig zijn, niet geduriglijk tranen uitwerpen, maar alleenlijke by tusschentijden, als zy van nieus aan de voorwerpen, die zy lief hebben, gedenken. 


132. Van de zuchten, die de tranen verzellen. 
DE longen zijn dan ook somtijts eensklaps gezwollen door d’overvloet van 't bloet, dat ‘er in koomt, en dat de lucht, die ‘er in was, uitdrijft, en deze lucht, deur de longpijp uitgaande, baart gezucht en gekrijt, die gemenelijk de tranen verzellen. En dit gekrijt is gemenelijk scherper dan 't geen, dat het lachen verzelt, hoewel zy beide byna op gelijke wijze voortgebracht worden. De reden hier af is dat de zenuwen, die dienstig zijn tot de werktuigen van de stem wijder te maken, of in te trekken, om haar grover of fijnder te maken, met de genen gevoegt zijnde, die de monden van 't hart in de Blyschap openen, en in de Droefheit intrekken, te weegbrengen dat deze werktuigen ter zelfde tijt zich opruimen, of intrekken. 

133. Waarom de kinderen en oude lieden lichtelijk wenen. 
DE kinderen, en d’ oude lieden zijn meer, dan de genen van middelmatige ouderdom, tot wenen genegen, en dit om verscheide redenen. D'oude lieden wenen dikwijls uit toegenegentheit, en uit Blyschap: want deze twee lijdingen, tezamen gevoegt zijnde, zenden veel bloet naar hun hart, en van daar veel dampen naar hun ogen, en de drift dezer dampen word door de koelheit van hun natuur zodanig vertraagt, dat zy lichtelijk in tranen veranderen, schoon ‘er geen droefheit voorgegaan is. Doch, indien enige oude lieden ook zeer lichtelijk van gemelijkheit wenen, dit spruit niet zo zeer uit de tempering van hun lighaam, als uit die van hun geest, die hen daar toe schikt. En dit gebeurt niet, dan aan de genen,die zo zwak zijn, dat zy zich geheellijk door kleine oorzaken van pijn, vrees, of erbarming laten verwinnen. Desgelijks gebeurt ook aan de kinderen, die zelden van Blyschap, maar veel meer van Droefheit schreijen, als zy niet van Liefde verzelt is. Want zy hebben altijt bloets genoech, om veel dampen voort te brengen, de welken, als hun beweging door de droefheit vertraagt is, in tranen veranderen.

134. Waarom enige kinderen bleek worden, in plaats van wenen. 
DAar zijn echter enigen, die bleek worden, in plaats van wenen, als zy gemelijk zijn ; 't welk in hen een bewijs van oordeel, en bovengemene moed kan wezen: te weten als dit koomt van dat zy de grootheit van 't quaat aanmerken, en zich tot een dappere


tegenstant bereiden, even als de genen, die ouder zijn. Maar 't is gemenelijker een bewijs van een quade aart; te weten dan, als dit koomt van dat zy tot Haat of tot Vrees genegen zijn; want dit zijn lijdingen, die de stoffe der tranen verminderen. En men ziet, in tegendeel, dat de genen, die zeer lichtelijk wenen, tot Liefde, en tot Deernis genegen zijn.

135. Van de Hikken. 
D’Oorzaak der Hikken verschilt veel van de gene der tranen, schoon zy, gelijk dezen, de Droefheit vooronderstellen: want in plaats dat men tot wenen aangeport word, als de longen vol van bloet zijn, zo word men tot hikken aangeport, als zy byna leeg van bloet zijn, en als enige inbeelding van hoop of blyschap de mont van d’ aderlijke slagäder, die door de Droefheit ingetrokken was, opent: om dat (vermits dit weinig bloet, dat in de longen overig is, eensklaps deur deze aderlijke slagader in de slinke zijde van 't hart valt, en derwaarts gedreven word door de Begeerte van tot deze Blyschap te geraken, de welke ter zelfde tijt alle de spieren van 't middelschot en van de borst drijft) de lucht vaerdiglijk deur de mont in de longen word gedreven, om daar de plaats te vullen, die dit bloet daar open laat. En dit is 't geen, dat men hikken noemt. 

136. Van waar d’ uitwerkingen der lijdingen komen, die aan zekere menschen bezonder zijn. VOorts, om hier in weinig woorden al 't geen te vervullen, dat 'er bygevoegt zou konnen worden, aangaande de verscheide uitwerkingen, of de verscheide oorzaken der lijdingen, zo zal ik my vergenoegen met het beginsel weer te verhalen, daar op al 't geen, 't welk ik er af geschreven heb, steunt, te weten, dat 'er zulk een verbintenis tusschen onze ziel, en onz lighaam is, dat, als wy eens enige lighamelijke doening met enige denking gevoegt hebben, een van de twee zich daar na niet aan ons vertoont, of d’ ander verschijnt er ook, en dat het niet altijt de zelfde doeningen zijn, die men aan de zelfde gedachten voegt. Want dit is genoech om reden van al 't geen te geven, 't welk een yder bezonderlijk kan merken, 't zy in zich, of in anderen, aangaande deze stoffe, die hier niet verklaart heeft geweest. Tot een voorbeelt, men kan lichtelijk denken dat de vreemde afkeerigheden eniger menschen, die hen beletten de reuk der rozen, of de tegenwoordigheit van een kat, of diergelijke dingen te lijden, nergens anders af komen, dan dat zy in 't begin van hun leven door enige diergelijke voorwerpen beledigt zijn, of dat zy met hun moeder, die daar af beledigt wierd terwijl zy zwanger van hen was, in dit gevoel medegeleden hebben. Want het is zeker dat 'er gelijkheit onder alle de bewegingen van de moeder, en der gener van 't kint is, daar af zy zwanger gaat, in voegen dat het geen, 't welk tegen d’ een strijd, ook aan d’ ander hinderlijk is. En de reuk der rozen kan een grote hooftpijn aan een kint veroorzaakt hebben, terwijl het noch in de wieg lag: of een kat kan het zeer verschrikt hebben, zonder dat iemant zulks gezien heeft, en zonder dat het sedert enige geheugenis daar af kan hebben, schoon het denkbeelt van d’ Afkeer, die het toen tot deze rozen, of tot deze kat had, tot aan 't einde zijns levens in zijn harssenen ingedrukt blijft. 

137. Van 't gebruik der vijf lijdingen, die hier verklaart zijn, voor zo veel zy tot het lighaam toegepast worden. 
NA dat wy de Liefde, Haat, Begeerte, Blyschap en Droefheit bepaalt, en van alle de lighamelijke bewegingen, die hen veroorzaken, of verzellen, gehandelt hebben, zo hebben wy hier niet meer, dan hun gebruik, waar te nemen: in 't welk aan te merken staat, dat zy naar d’ instelling van de Natuur alle tot het lighaam toegepast worden, en niet aan de ziel gegeven zijn dan voor zo veel, als zy met het lighaam te zamen gevoegt is: in voegen dat hun naturelijk gebruik is, de ziel op te wekken tot de doeningen toe te stemmen, en te helpen, die dienstig konnen zijn om het lighaam te bewaren, of het in eniger wijze volmaakter te maken. En in deze zin zijn de Droefheit en Blyschap de twee eersten, die gebruikt worden. Want de ziel word niet onmiddelijk van de dingen, die aan 't lighaam hinderen, verwittigt, dan door 't gevoel, 't welk zy van de pijn heeft, die in haar eerstelijk de lijding van Droefheit voortbrengt, daar na de Haat van 't geen, dat deze pijn veroorzaakt, en ten darde de Begeerte van zich daar af t’ ontslaan. De ziel word ook niet onmiddelijk van de dingen, die nut aan 'tlighaam zijn, verwittigt, dan door zeker slach van kitteling, die, in haar blyschap verwekkende, in gevolg liefde tot het geen voortbrengt, 't welk men d’ oorzaak daar af gelooft te wezen, en eindelijk de Begeerte van 't geen te verkrijgen, 't welk maken kan dat men in deze Blyschap volhard


of dat men daar na een diergelijke geniet. Dit betoont dat zy alle vijf zeer nut zijn ten opzicht van 't lighaam, en dat de Droefheit in eniger wijze d’ eerste is, en nootzakelijker dan de Blyschap, en de Haat nootwendiger dan de Liefde: vermits het van groter belang is de dingen, die hinderen, en vernietigen konnen, af te weren, dan de genen te verkrijgen, die enige volmaaktheit byvoegen, zonder de welke men echter bestaan kan.

138. Van hun gebreken, en van de middelen om hen te verbeteren. 
MAar hoewel dit gebruik der lijdingen de naturelijkste is, die zy konnen hebben, en dat alle de dieren zonder reden hun leven niet beleiden, dan door lighamelijke bewegingen, gelijk met de genen, die in ons gewent zijn hen te volgen, en in de welken zy onze ziel opwekken om hen toe te stemmen: zo is't echter niet altijt goet, om dat ‘er veel dingen aan 't lighaam schadelijk zijn, die in 't begin geen Droefheit veroorzaken, ja die Blyschap geven, en ook om dat men anderen vind, die nut daar aan zijn, schoon zy in 't eerst ongemakkelijk waren. Daar by, zy vertonen byna altijt, zowel de goeden, als de quaden, veel groter en van meer belang, dan zy zijn; in voegen dat zy ons aandrijven, met groter yver en zorgvuldigheit, dan betamelijk is, de sommigen na te trachten, en d’ anderen te vlieden: gelijk wy ook zien dat de beesten dikwijls door aanlokselen bedrogen worden, en dat zy, om kleine quaden te schuwen, zich tot groter verhaasten. Wy moeten ons dieshalven van d’ ervarentheit en reden dienen, om 't goet van 't quaat te scheiden, en hun rechte waarde te kennen, om niet het een voor 't ander te nemen, en niets met overmaat te vervolgen. 

139. Van 't gebruik der zelfde lijdingen, voor zo veel zij tot de ziel behoren, en eerstelijk van de Liefde. 
DIt zou genoech zijn, zo wy niets, dan 't lighaam, in ons hadden, of zo 't onz beste deel was: maar dewijl dit het minste deel is, zo moeten wy voornamelijk de lijdingen aanmerken voor zo veel zy tot de ziel behoren, ten opzicht van de welke de Liefde en Haat van de kennis komen, en voor de Blyschap en Droefheit gaan, uitgezondert dan, als deze twee lesten de plaats van de kennis, daar af zy gedaanten zijn, bezitten. En als deze kennis waar is, dat is dat de dingen, tot welkers beminning zy ons aanprikkelt, warelijk goet, en de genen, die zy ons doet haten, warelijk quaat


zijn, zo is de Liefde onvergelijkelijk beter dan de Haat, en zy kan dan niet te groot zijn, en brengt altijt Blyschap voort. Ik zeg dat deze Liefde ten hoogsten goet is, om dat zy, ons ware goederen toevoegende, zo veel te volmaakter maakt. Ik zeg ook dat zy niet te groot kan wezen: want al 't geen, 't welk de grootste Liefde doen kan, is, ons zo volmaaktelijk aan deze goederen te voegen, dat de Liefde, die wy bezonderlijk tot ons zelven hebben, geen onderscheiding daar in maakt; 't welk, gelijk ik geloof, nimmer quaat kan wezen. En deze Liefde word nootzakelijk van Blyschap gevolgt, omdat zy't geen, 't welk wy beminnen, aan ons vertoont als een goet, dat aan ons toebehoort. 

140. Van de Haat. 
DE Haat, in tegendeel, kan niet zo klein wezen, of zy hindert ons, en zy is nimmer zonder Droefheit. Ik zeg dat zy niet te klein kan wezen, om dat wy niet door de Haat van 't quaat tot enige doening aangeport konnen worden, of de Liefde van 't goet, dat daar tegen strijd, kan zulks noch beter doen, ten minsten als dit goet en quaat genoech bekent zijn. Want ik beken dat de Haat van 't quaat, die alleenlijk door de pijn geopenbaart word, ten opzicht van 't lighaam nootzakelijk is. Maar ik spreek hier alleenlijk van zulk een Haat , die van een klaarder kennis koomt, en die ik alleenlijk tot de ziel toepas. Ik zeg ook dat zy nimmer zonder droefheit is, om dat het quaat, een derving of beroving zijnde, niet zonder enig zakelijk onderwerp, in 't welk het is, bevat kan worden, en daar is niets zakelijk, 't welk niet enige goetheit in zich heeft: in voegen dat de Haat, die ons van enig quaat afleid, ons door gelijke middel van 't goet afleid, aan 't welk zy gevoegt is, en de derving of beroving van dit goet,. aan onze ziel als een gebrek, dat aan behoort, vertoont zijnde, verwekt in haar Droefheit. Tot een voorbeelt, de Haat, die ons van iemants quade zeden afleid, leid ons door gelijke middel van zijn ommegang af, in de welke wy zonder dat enig goet zouden konnen vinden, om welks derving of beroving wy verstoort zijn. En dus kan men in alle d’ andere Haatten enig onderwerp van Droefheit bemerken.

141. Van de Begeerte, van de Blyschap, en van de Droefheit.
WAt de Begeerte aangaat, 't is blijkelijk dat, als zy uit een ware kennis spruit, zy niet quaat kan wezen, zo zy niet overmatig is, en zo zy door deze kennis geregelt word. 't Is ook blijkelijk dat de Blyschap niet falen kan goet, en de Droefheit quaat te wezen ten opzicht van de ziel; om dat in de leste al 't ongemak bestaat, 't welk de ziel van het quaat ontfangt, en in d’ eerste alle de genieting van 't goet, dat aan haar behoort. Dieshalven, indien wy geen lighaam hadden, zo zou ik darren zeggen dat wy ons niet te verre aan de Liefde en Blyschap konden overgeven, noch de Haat en Droefheit te zeer schuwen. Maar de lighamelijke bewegingen, die hen verzellen, konnen alle schadelijk aan de gezontheit wezen, als zy al te geweldig zijn, en integendeel tot nut daar aan strekken, als zy gematigt zijn. 

142. Van de Blyschap, en van de Liefde, met de Droefheit en Haat vergeleken.
WYders, dewijl de Haat en Droefheit door de ziel behoren verworpen te worden, ja ook dan, als zy uit een ware kennis spruiten, zo behoort men hen met krachtiger reden te verwerpen als zy van enige valsche waan voortkomen. Maar men kan twijfelen of de Liefde en Blyschap goet zijn, of niet, als zy dus qualijk gegrontvest zijn ; en my dunkt dat, zo men niet dan 't geen, dat zy in zich zelven zijn, ten opzicht van de ziel, bestiptelijk aanmerkt, men zeggen mag dat, hoewel de Blyschap niet zo bestandig, en de Liefde niet zo vorderlijk is, dan als zy een beter grontvest hebben, zy echter boven de Droefheit en Haat, ook qualijk gegrontvest wezende, te stellen zijn: invoegen dat men in de voorkomingen des levens, daar in wy 't gevaar van te dolen niet konnen schuwen, altijt beter doet dat men naar die lijdingen helt, die ten goede strekken, dan naar die genen, die hun op zicht op 't quaat hebben, schoon't alleenlijk is om dat te schuwen. Ja een valsche Blyschap is dikwijls beter dan de Droefheit, daar af d’ oorzaak waar is. Maar ik dar niet desgelijks van de Liefde, ten opzicht van de Haat, zeggen. Want als de Haat gerechtig is, zo verwijdert zy ons alleenlijk van 't onderwerp, in 't welk het quaat is, daar af het goet is afgescheiden te wezen: in plaats dat de Liefde, die ongerechtig is, ons aan dingen voegt, die schaden konnen, of die ten minsten niet verdienen dat wy hen in zo hoge achting hebben, als zy by ons zijn; 't welk ons vernedert, en ongeacht maakt.


143. Van de zelfde Lijdingen, voor zo veel zy tot de Begeerte toegepast worden.
MEn moet naaukeuriglijk aanmerken dat het geen, 't welk ik nu van deze vier lijdingen gezegt heb, geen plaats heeft, dan als zy bestiptelijk in zich zelven aangemerkt zijn, en ons niet tot enige doening bewegen. Want voor zo veel zy in ons de Begeerte verwekken, door welks hulp zy onze zeden regelen, zo is ‘t zeker dat alle de lijdingen, daar af d’ oorzaak valsch is, hinderen konnen, en dat, in tegendeel, alle de genen, daar af d’ oorzaak gerechtig is, dienstig konnen wezen; ja dat, als zy gelijkelijk qualijk gegrontvest zijn, de Blyschap in't gemeen schadelijker is dan de Droefheit, om dat deze, weêrhoudelijkheit en vrees veroorzakende, enigsins tot voorzichtigheit leid, in plaats dat d’ ander de genen , die zich aan haar overgeven, onbedacht en roekeloos maakt.

144. Van de Begeerten, daar af d’ uitgang alleenlijk van ons afhangt.
MAar dewijl deze Lijdingen ons tot geen doening konnen bewegen, dan door behulp van de Begeerte, die zy verwekken, zo moeten wy bezonderlijk zorg dragen om deze Begeerte te
regelen, en hierin bestaat de voornaamste nuttigheit van de Zedekunst. Nu, gelijk ik onlangs gezegt heb dat zy altijt goet is, als zy een ware kennis volgt, zo kan zy niet anders dan quaat wezen, als zy op enige doling gegrontvest is. En my dunkt dat de doling, die men gemenelijk bedrijft voor zo veel de begeerten aangaat, is dat men de dingen, die geheellijk van ons afhangen, niet genoech van de genen onderscheid, die niet van ons afhangen. Want wat de dingen aangaat, die alleenlijk van ons, dat is van onze vrije wil, afhangen, 't is genoech dat men weet dat zy goet zijn, om niet te vieriglijk begeert te konnen worden: want de geen, die goede dingen doet, de welken van ons afhangen, volgt de deucht; en 't is zeker dat men geen te heftige begeerte tot de deucht kan hebben. Daar by, dewijl 't geen, dat wy dus begeren, niet missen kan van ons wel te gelukken, vermits het van ons alleen afhangt, zo ontfangen wy altijt de gehele genoeging daar af, die wy 'er af verwacht hebben. Maar de doling, daar in men gemenelijk in deze zaak valt, is nimmer dat men te veel, maar alleenlijk dat men te weinig begeert. De beste hulpmiddel hier tegen is de geest, zo


veel als men kan, van alderhande andere begeerten, die niet zo nut zijn, t’ ontslaan, en daar na te trachten de goetheit van 't geen, 't welk te begeren is, klarelijk te bekennen, en met aandacht t’ aanmerken.

145. Van de Begeerten, die van andere oorzaken afhangen, en wat Geval is.
WAt de dingen aangaat, die geensins van ons afhangen, men moet hen, hoe goet zy ook konnen wezen, nimmer met al te grote yver begeren, niet alleenlijk om dat het kan gebeuren dat zy niet komen, en door deze middel ons zo veel te meer pijnigen, als wy hen vieriglijker gewenscht hebben, maar voornamelijk om dat zy, onze gedachten inneemende, ons verhinderen onze genegentheit tot andere dingen, daar af de verkrijging van ons afhangt, te keren. Daar zijn twee algemene hulpmiddelen tegen deze ydele begeerten: d’ eerste is d’ Edelmoedigheit, van de welke ik hier na zal spreken; de tweede is dat wy dikwijls aan de goddelijke Voorzienigheit moeten gedenken, en aan ons vertonen dat het onmogelijk is dat enig ding op een andere wijze gebeuren zou, dan het door deze Voorzienigheit van alle eeuwigheit , bepaalt heeft geweest: in voegen dat zy als een Nootlot, of een onveranderlijke nootzakelijkheit is, die men tegen 't Geval moet stellen, om dat, gelijk een verdichtsel, 't welk alleenlijk uit de doling van onz verstant koomt, te vernietigen. Want wy konnen niet, dan 't geen, 't welk wy in eniger wijze mogelijk achten, begeren, en wy konnen de dingen, die niet van ons afhangen, niet mogelijk achten dan voor zo veel wy achten dat zy van 't Geval afhangen, dat is, dat wy oordelen dat zy konnen gebeuren, en dat eertijts diergelijke dingen gebeurt zijn. Maar deze waan is alleenlijk hierop gegrontvest, dat wy niet alle d’ oorzaken, die
tot yder werking medewerken, kennen. Want als een ding, 't welk wy geacht hebben van 't Geval af te hangen, niet gebeurt, zo betuigt zulks dat een der oorzaken, die nodig waren om dat voort te brengen, gefaalt heeft, en by gevolg dat ‘et volkomentlijk onmogelijk was, en dat 'er nooit iets diergelijk gebeurt is, dat is, tot welks voortbrenging ook gelijke oorzaak ontbroken heeft: in voegen dat, indien wy daar in te voren niet onkundig hadden geweest, wy het nooit mogelijk geacht, en by gevolg niet begeert zouden hebben.


146. Van de Begeerten, die van ons, en van anderen afhangen.
MEn moet dan geheellijk de gemene waan verwerpen, te weten, dat ‘er buiten ons een Geval is, 't welk doet dat, naar zijn believen, de dingen gebeuren of niet gebeuren. Maar men moet weten dat alles door de goddelijke Voorzienigheit beleid word, welks eeuwig besluit zodanig onfailbaar en onveranderlijk is, dat, uitgezondert de dingen, die dit zelfde besluit gewilt heeft dat van onze vrije wil zouden afhangen, wy denken moeten dat 'er, ten opzicht van ons, niets gebeurt, 't welk niet nootzakelijk, en als nootschikkelijk is; in voegen dat wy niet zonder doling begeren konnen dat 'et op een andere wijze gebeuren zou. Maar dewijl het meeste deel onzer Begeerten zich tot dingen uitstrekt, die niet alle van ons, en niet alle van anderen afhangen, zo behoren wy daarin naaukeuriglijk het geen, 't welk alleenlijk van ons afhangt, t’ onderscheiden, om onze Begeerte daar toe alleen uit te strekken. Wat het overige aangaat, schoon wy d’ uitgang daar af geheel nootschikkelijk en onveranderlijk behoren t’achten, op dat onze Begeerte daar meê niet bezich zou wezen, zo moeten wy echter niet nalaten van de redenen t’ aanmerken, die haar meer of min doen hopen, op dat zy dienstig zouden wezen om onze werkingen te regelen. Want, tot een voorbeelt, indien wy in enige plaats te doen hadden, daar wy deur twee verscheide wegen konden gaan, van de welken d’ een in 't gemeen veel zekerder is, dan d’ ander, hoewel misschien het besluit der Voorzienigheit zodanig is, dat, indien wy langs de weg gaan, die men de zekerste acht, wy zonder twijfel daar afgezet zullen worden, en dat wy, in tegendeel, zonder enig gevaar langs d’ ander konnen gaan, zo moeten wy echter daarom niet onverschillend wezen in d’ een of d’ ander te verkiezen, noch op d’ onveranderlijke nootschikkelijkheit van dit besluit rusten: maar de reden wil dat wy de weg, die gemenelijk de zekerste is, verkiezen, en onze begeerte moet, zo veel dit aangaat, vervult wezen als wy die ingegaan zijn, hoedanig quaat ons daarop ook gebeurt is : om dat, dewijl dit quaat ten opzicht van ons onschuwlijk heeft geweest, wy geen stoffe gehad hebben van te wenschen daar af ontslagen te zijn, maar alleenlijk van dit te doen, 't welk onz verstant voor het beste heeft konnen kennen, gelijk ik onderstel dat wy gedaan hebben. En zeker, als men zich oeffent in de Nootschikkelijkheit dus van 't Geval t’ onderscheiden, zo zal


men zich lichtelijk gewennen zijn Begeerten zodanig te regelen, dat zy, dewijl hun vervulling alleenlijk van ons afhangt, altijt een volkome vernoeging aan ons konnen geven. 

147. Van d’ innerlijke Ontroerenissen van de ziel.
IK zal alleenlijk hier noch een aanmerking byvoegen, die my dunkt zeer dienstig te wezen om te weren dat wy enig ongemak van de lijdingen ontfangen: dat is dat onz goet, en onzquaat voornamelijk van d’ innerlijke ontroerenissen afhangt, die niet in de ziel, dan door de ziel zelve, verwekt worden; in 't welk zy van deze lijdingen verschillen, die altijt van enige beweging der geesten afhangen. En hoewel deze ontroerenissen van de ziel dikwijls met de lijdingen, die hen gelijken, vervoegt zijn, zo konnen zy echter dikwijls met anderen gevonden worden, ja ook uit de genen spruiten, die strijdig tegen hen zijn. Tot een voorbeelt, als een gemaal zijn dode gemalin beweent, die, gelijk somtijts gebeurt, hy niet gaerne weer opgewekt zou zien, zo kan't gebeuren dat zijn hart door de Droefheit besloten is, die de toerusting van d’ uitvaart, en 't afweezen van een mensch, tot welks ommegang hy gewent
was, in hem verwekken: ja 't kan ook gebeuren dat enige overblijfselen van liefde, of van meêdogen, die zich voor zijn inbeelding vertonen, ware tranen uit zijn ogen trekken, schoon hy ondertusschen een verborge Blyschap in 't innerlijkste van zijn ziel gevoelt, welks ontroerenis zo groot vermogen heeft, dat de Droefheit , en de tranen, die haar verzellen, niets van haar kracht konnen verminderen. En als wy vreemde voorvallen in een boek lezen, of op een toonneel zien vertonen, zo verwekt dit in ons somtijts Droefheit, somtijts Blyschap, of Liefde, of Haat, en in 't algemeen alle de lijdingen, naar de verscheidenheit der voorwerpen, die voor onze inbeelding verschijnen: en wy hebben daar by geneucht van dat wy gevoelen dat zy in ons verwekt worden, en deze geneucht is een verstandelijke Blyschap, die zowel uit droefheit, als uit alle d’ andere lijdingen kan spruiten.

148. Dat d’oeffening van de deucht de volmaakste hulpmiddel tegen de lijdingen is.
MAar dewijl deze innerlijke ontroerenissen ons van naderby treffen, en by gevolg veel meer vermogen op ons hebben, dan de lijdingen, daar af zy verschillen, en die by hen gevonden
worden, zo is 't zeker dat, zo onze ziel altijt iets heeft, daarmeê


zy innerlijk vernoegt kan wezen, alle de beroerten, die van elders komen, geen macht hebben van haar te hinderen, maar eer dienen om haar blyschap hier in te vermeerderen, dat zy, ziende dat zy niet van hen beledigt kan worden, daar door kennis van haar volmaaktheit krijgt. En onze ziel, om iets te hebben, daar meê zy vernoegt is, behoeft niets, dan naaukeuriglijk de deucht te volgen. Want de geen, die zodanig geleeft, dat zijn geweten niet aan hem verwijten kan dat hy ooit gemist heeft in alle de dingen te doen, die hy de besten geoordeelt heeft, ('t welk het geen is, dat ik hier noem de deucht te volgen) ontfangt daar af een vernoeging, die zo machtig is om hem gelukzalig te maken, dat de geweldigste pogingen der lijdingen nooit vermogen genoech hebben om de gerustheit van zijn ziel t’ ontrusten.



DE
LYDINGEN
VAN
DE ZIEL.
Darde Deel.
Van de bezondere Lijdingen.

149. LID.
Van d’ Achting en Versmading.
NA dat ik de zes oorspronkelijke Lijdingen verklaart heb, die als de geslachten zijn, van de welken alle d’ anderen zich als gedaanten vertonen, zo zal ik hier beknoptelijk het geen aanmerken, dat in yder van deze anderen bezonder is; en ik zal de zelfde ordening houden, volgens de welke ik hen opgetelt heb. De twee eersten zijn d’ Achting en Verachting: want hoewel deze namen gemenelijk niets anders betekenen, dan de gevoelens, die men, zonder drift, van de waarde van yder ding, zo dunkt my echter, vermits uit deze gevoelens dikwijls lijdingen spruiten, aan de welken men geen bezondere namen gegeven heeft, dat deze namen aan hen toegeëigent konnen worden. En d’ Achting, voor zo veel zy een lijding is, is een neiging, die de ziel heeft, om de waarde van yder geacht ding voor zich te vertonen, en deze neiging word door een bezondere beweging der geesten veroorzaakt, die zodanig in de harssenen geleid zijn, dat zy daar d’ indrukkingen, die daartoe dienen, versterken. Gelijk, integendeel, de lijding van Verachting een neiging is, die de ziel heeft in de laegheit of kleinheit van 't geen t’ aanmerken, dat zy veracht, door de beweging der geesten, die 't denkbeelt van deze kleinheit versterkt, veroorzaakt. 

150. Dat deze twee lijdingen niet dan gedaanten van Verwondering zijn.
DEze twee lijdingen zijn dan niets, als gedaanten van Verwondering. Want als wy niet over de grootheit noch kleinheit van een voorwerp verwondert zijn, zo achten wy dat niet min of meer, dan de reden ons gebied dat wy behoren te doen: in voegen dat wy 't dan zonder drift achten of verachten. En hoewel dikwijls d’ Achting door de Liefde, en de Verachting door de Haat in ons verwekt word, zo is dit echter niet algemeen, en koomt alleenlijk van dat men meer of min genegen is tot de grootheit of kleinheit van een voorwerp t’ aanmerken, om dat men meer of min genegentheit daar toe heeft.

151. Dat men zich zelven achten of verachten kan.
DEze twee lijdingen konnen in 't algemeen tot alderhande voorwerpen toegepast worden: maar zy zijn meest aanmerkelijk, als wy hen tot ons zelven toepassen, dat is, als wy onze eige verdienste achten of verachten. En de beweging der geesten, die hen veroorzaakt, is dan zo klaarblijkelijk, dat zy ook 't gelaat, gebaar, de gang , en in 't algemeen alle de doeningen der gener verandert, die een beter of erger gevoelen, dan naar gewoonte, van hen zelven begrijpen.

152. Waarom men zich achten mag.
EN dewijl een der voornaamste delen van de Wijsheit is, te weten op wat wijze, en om welke oorzaak yder zich behoort t’ achten of verachten, zo zal ik trachten hier mijn gevoelen daar af te zeggen. Ik bemerk in ons niet dan een enig ding, 't welk aan ons gerechtige reden van ons t’ achten kan geven, te weten 't gebruik van onze vrije wil, en de heerschappy, die wy op onze willen hebben. Want daar is niets, dan de doeningen alleen, die van deze vrije wil afhangen, om de welken wy met reden geprezen of gelastert mogen worden: en deze vrije wil maakt ons in eniger wijze met God gelijk, met ons meesters van ons zelven te maken, zo wy door flaaumoedigheit de rechten, die hy aan ons geeft, niet verliezen.

153. Waar in d’ Edelmoedigheit bestaat.
IK geloof dat de ware Edelmoedigheit, die teweegbrengt dat een mensch zich zo hoog acht, als hy zich wettelijk achten kan, alleenlijk hier in bestaat, ten deel dat hy bekent dat ‘er niets is,'t welk hem warelijk toebehoort, als deze vrije schikking zijner willen, en dat er niets is, daarom hy behoort geprezen of gelastert te worden, dan om dat hy die wel of qualijk gebruikt; en


ten deel hier in, dat hy in zich zelf een vast en bestandig besluit van die wel te gebruiken bevind, dat is, nimmer van wil te gebreken, om alle de dingen, die hy oordelen zal de besten te wezen, aan te vangen, en uit te voeren; 't welk is volmaaktelijk de deucht volgen.

154. Dat zy belet d’ anderen te verachten.
DE genen, die deze kennis, en dit gevoel van zichzelven hebben, beelden zich lichtelijk in dat yder van d’ andere menschen hen ook van zich kan hebben, om dat daar in niets is, 't welk van anderen afhangt. Zy verachten dieshalven niemant; en hoewel zy dikwijls zien dat andere menschen misslagen bedrijven, die hun zwakheit doen blijken, zo zijn zy echter meer genegen tot hen te verontschuldigen, dan tot lasteren, en tot te geloven dat zy deze misslagen eer door gebrek van kennis, dan door gebrek van goede wil bedrijven. En gelijk zy zich niet veel minder achten dan de genen, die meer goederen of staten, of ook meer vernuft, meer wetenschap, en meer schoonheit hebben, of in 't algemeen die hen in enige andere volmaaktheden overtreffen; zo achten zy zich ook niet verre boven de genen, die zy overtreffen, vermits alle deze dingen hen niet zeer aanmerkelijk schijnen te wezen, in vergelijking van de goede wil, om de welke alleen zy zich achten, en die zy onderstellen ook in alle andere menschen te zijn, of ten minsten te konnen wezen.

155. Waar in de deuchdelijke Nederigheit bestaat.
DUs zijn d’elmoedigsten gemenelijk d’ootmoedigsten, en de deuchdelijke Nederigheit bestaat alleenlijk hier in, dat onze herdenking op de zwakheit van onze natuur, en op de misslagen, die wy eertijts bedreven konnen hebben, of noch machtig zijn te bedrijven, die niet minder zijn dan de genen, die door anderen bedreven konnen worden, oorzaak is dat wy ons boven niemant stellen, en dat wy achten dat d’ anderen, zowel als wy hun vrije wil hebbende, hem zowel als wy konnen gebruiken.

156. Welken d’ eigenschappen van d’ Edelmoedigheit zijn, en hoe zy tot een hulpmiddel tegen alle d’ongeregeltheden der Lijdingen dient.
DE genen, die in dezer voegen edelmoedig zijn, worden gemenelijk bewogen tot grote dingen te doen, zonder echter


iets aan te vangen, tot het welkzy zich niet machtig bevinden. En dewijl zy niets hoger achten, dan aan andere menschen wel te doen, en daarom hun eige nut te verachten, zo zijn zy altijt volmaaktelijk heusch, gemeensaam en gedienstig tot yder. Zy zijn ook volkomentlijk meesters van hun lijdingen, en voornamelijk van de begeerten, belgzucht en nijt, vermits zy achten dat 'er geen ding is, daar af de verkrijging niet van hen afhangt, dat zo waerdig is dat men veel daar om wenscht; en van de haat tot de menschen, om dat zy hen alle in achting hebben; en van de vrees, om dat het vertrouwen, dat zy op hun deucht hebben, hen verzekert; en eindelijk van de gramschap, omdat zy, alle de dingen, die van
anderen afhangen, zeer weinig achtende, nimmer zo veel voordeel aan hun vijanden geven, dat zy bemerken konnen dat zy daaraf gequetst zijn.

157. Van de Verwaantheit.
ALle de genen, die om enige andere oorzaak, hoedanig zy ook wezen kan, een goede waan van zich zelven ontfangen,hebben geen ware Edelmoedigheit, maar alleenlijk een Verwaantheit, die altijt zeer zondig en gebrekkelijk is, schoon zy't zo veel te meer is, als d’ oorzaak, om de welke men zich acht, ongerechtiger is. En d’ ongerechtigste van alle oorzaken is, als men zonder oorzaak verwaant is, dat is, zonder dat men acht dat ‘er in zich enige verdienste is, om de welke men behoort geprezen te worden, maar alleenlijk om dat men de verdienste niet hoog acht, en dat men, zich inbeeldende dat de roem niet anders is dan een aanneeming aan zich, gelooft dat de genen, die zich 't meest daar af toeëigenen, ook het meest daar af hebben. Deze zonde is zo onredelijk en wanschikkelijk, dat ik naauwelijks zou konnen geloven dat er menschen zijn, die zich daar toe laten vervoeren, zo niemant ooit ongerechtelijk geprezen was: maar 't gevlei is overal zo gemeen, dat 'er geen mensch zo gebrekkelijk is, of hy ziet dat hy dikwijls om dingen geacht word, die geen lof, maar somtijts laster verdienen; 't welk aan de plompsten en onverstandigsten gelegentheit geeft van in deze slach van Verwaantheit te vallen.

158. Dat haar werken tegen de genen van d’ Edelmoedigheit strijden.
MAar hoedanig d’ oorzaak, om de welke men zich acht, kan wezen, indien zy anders is, als de wil, die men in zich gevoelt, van zijn vrije keur wel te gebruiken, daar af, gelijk ik gezegt heb, d’ Edelmoedigheit voortkoomt, zo brengt zy altijt een zeer lasterlijke Verwaantheit voort, die zo veel van deze ware Edelmoedigheit verschilt, dat zy heel strijdige werken heeft. Want dewijl alle d’ andere goederen, gelijk vernuft, schoonheit, rijkdommen, staten, en zo voort, gemenelijk zo veel hoger geacht worden, als men hen in weinig lieden vind , en dewijl zy ten meestendeel zodanig van natuur zijn, dat zy niet aan veel meêgedeelt konnen worden, zo trachten de verwaanden alle andere menschen te vernederen, en, slaven van hun begeerten zijnde, hebben een ziel, die geduriglijk van Haat, Nijt, Belgzucht, of van Gramschap bewogen word.

159. Van de zondelijke Nederigheit.
WAt de verworpentheit, of zondelijke Nederigheit aangaat, zy bestaat voornamelijk hier in, dat men zich zwak, of weinig bestandig gevoelt, en dat, als of men geen volkome gebruik van zijn vrije wil had, men zich niet onthouden kan van dingen te doen, daar af men weet dat men namaals berou zal hebben. In dezer voegen staat zy recht tegen d’ Edelmoedigheit, en 't gebeurt dikwijls dat de genen, die een nederige geest hebben, de verwaantsten en hoogmoedigsten zijn, op gelijke wijze gelijk d’ Edelmoedigsten de zedigsten en ootmoedigsten zijn. Maar in plaats dat de genen, die sterk en edelmoedig van geest zijn, niet van moed veranderen, om de voorspoeden of tegenspoeden, die hen overkomen, zo worden de genen, die zwak en verworpen van geest zijn, niet, dan door 't geval, geleid, en de voorspoet verheft hen niet min, dan de tegenspoet hen vernedert. Ja men ziet dikwijls dat zy zich schandelijk by de genen vernederen, van de welken zy enig voordeel verwachten, of enig quaat vrezen, en dat zy terzelfde tijt zich baldadiglijk boven de genen verheffen, van de
welken zy niets verhopen, noch vrezen.

169. Hoedanig de beweging der geesten in deze lijdingen is.
VOorts, men kan lichtelijk bekennen dat de Verwaantheit en Verworpentheit niet alleenlijk gebreken, maar ook lijdingen zijn, om dat hun ontroerenis klarelijk van buiten in de genen blijkt, die schichtiglijk door enige nieuwe gelegentheit zich verheffen, of neêrwerpen. Maar men kan twijfelen of d’ Edelmoedigheit en Ootmoedigheit, die deuchden zijn, ook lijdingen


konnen wezen, om dat hun bewegingen minder blijken, en dat het schijnt dat de deucht niet zo wel als de zonde, met de lijding overëenkoomt. Ik zie echter geen reden, die belet dat de zelfde beweging der geesten, die dient om een denking te versterken, als zy een quade grontvest heeft, haar ook kan versterken, als zy een heeft, die gerechtig is. En om dat de Verwaantheit en Edelmoedigheit alleenlijk bestaan in 't goed gevoelen, dat men van zich zelf heeft, en enkelijk hier in verschillen, dat dit gevoelen in d’ een gerechtig, en in d’ ander ongerechtig is, zo dunkt my dat men hen tot een zelfde lijding kan toepassen, de welke door een beweging verwekt word, die uit de bewegingen van de Verwondering, van de Blyschap, en van de Liefde te zamen is gezet, zo wel van de Liefde, die men tot zich zelf heeft, als van de gene tot het ding, 't welk maakt dat men zich in achting heeft. Gelijk in tegendeel, de beweging, die de Nederigheit, zy zy deuchdelijk of zondig, verwekt, uit de bewegingen van de Verwondering, van de Droefheit, en van de Liefde, die men tot zich zelf heeft, tezamen is gezet, met de Haat vermengt, die men tot de gebreken heeft, om de welken men zich veracht. En al 't verschil, 't welk ik in deze bewegingen bemerk, is dat de beweging der Verwondering twee eigenschappen heeft; d’ eerste dat de verrassching haar van 't begin af sterk maakt, en d’ ander dat zy eenparig in haar voortgang is, dat is, dat de geesten voortvaren in zich op een zelfde toon in de harssenen te bewegen. D’eerste van deze eigenschappen word meer in de Verwaantheit, en in de Verworpentheit, dan in d’ Edelmoedigheit en deuchdelijke Nederigheit gevonden: in tegendeel, de leste bespeurt men meer in de twee, die ik hier lest genoemt heb, dan in de twee anderen. De reden hier af is, dat de zonde gemenelijk uit onkunde koomt, en dat de genen, die meest onderworpen zijn zich te verhoogvaerdigen, en zich meer te vernederen, dan zy behoren, zich minst kennen, om dat al 't geen, 't welk hen van nieus aankoomt, hen verrascht, en te weegbrengt dat zy, zulks aan zich zelven toeeigenende, zich verwonderen, en zich achten of verachten, naar dat zy oordelen dat het geen, 't welk aan hen toekoomt, tot hun voordeel, of niet tot hun voordeel is. Maar de beweging van hun lijding is verscheiden, om dat dikwijls na een ding, 't welk hen verhoogvaerdigt heeft, een ander overkoomt, dat hen vernedert. In tegendeel, in d’ Edelmoedigheit is niets, 't welk niet met de deuchdelijke Nederigheit overëenkomen, en nergens iets, dat


hen veranderen kan; 't welk te weegbrengt dat hun bewegingen vast, bestandig, en altijt met zich zelven gelijk zijn. Maar zy komen niet zozeer uit verrassching voort, om dat de genen, die zich in dezer voegen achten , genoech bekennen welken d’ oorzaken zijn, om de welken zy zich achten. Doch men kan zeggen dat deze oorzaken zo wonderlijk zijn, (te weten de macht van zijn vrije wil te gebruiken, de welke te weegbrengt dat men zich zelf schat,
en de zwakheden van 't onderwerp, in 't welk deze macht is, die veroorzaken dat men zich niet te hoog schat) dat telkens, als men hen van nieus voor zich vertoont, zy altijt een nieuwe Verwondering geven.

161. Hoe men d’ Edelmoedigheit kan verkrijgen.
EN men moet aanmerken dat het geen, 't welk men gemenelijk deuchden noemt, zekere hebbelijkheden in de ziel zijn, die haar tot zekere denkingen schikken, in voegen dat de hebbelijkheden van deze denkingen verschillen, maar dat zy hen konnen voortbrengen, en weer van hen voortgebracht konnen worden. Men moet ook aanmerken dat deze denkingen door de ziel alleen voortgebracht konnen worden, maar dat het dikwijls gebeurt dat enige beweging der geesten hen versterkt, en dat zy dan gelijkelijk deuchdelijke werken, en lijdingen van de ziel zijn, in voegen dat, schoon er geen deucht is, tot de welke, gelijk het
schijnt, de goede geboorte meer toedoet, dan tot de gene, die te weegbrengt dat men zich naar zijn rechte waarde schat, en dat men lichtelijk kan geloven dat alle de zielen, die God in onze lighamen stelt, niet even edel en sterk zijn, ('t welk oorzaak is dat ik deze deucht, volgens de gewoonte van onze taal, eer Edelmoedigheit heb genoemt, dan Grootmoedigheit, volgens 't gebruik van de scholen, in de welken zy niet zeer bekent is) het echter zeker is dat de goede onderwijzing grotelijks dient om de gebreken van de geboorte te verbeteren: en indien men dikwijls aanmerkt wat de vrije wil is, en hoe groot de voordelen zijn, die hier af komen, dat men een vast besluit heeft van hem wel te gebruiken, gelijk ook van d’ andere zijde hoe ydel en onnut alle de bekommernissen zijn, die d’ eerzuchtigen pijnigen, zo kan men in zich lijding verwekken, en by gevolg de deucht van Edelmoedigheit verkrijgen, die als de sleutel van alle d’ andere deuchden, en een algemene hulpmiddel tegen alle d’ ongeregeltheden der lijdingen is, en dieshalven dunkt my dat deze inzicht wel dient aangemerkt te worden.


162. Van d’ Eerbiedigheit.
D’ Eerbiedigheit of Ontsach is een neiging van de ziel, niet alleenlijk tot het voorwerp, dat zy eert, in achting te hebben, maar ook tot zich met enige vrees daar onder te stellen, om te trachten dat jonstig tot zich te maken: in voegen dat wy geen Eerbiedigheit hebben, dan tot vrije oorzaken, die wy bequaam oordelen om goet of quaat aan ons te doen, zonder dat wy weten welk van beide zy ons aandoen zullen. Want wy hebben eer Liefde en Verloving, dan een enkele Eerbiedigheit tot de genen, van de welken wy niet dan goet verwachten, en wy hebben alleenlijk Haat tegen de genen, van de welken wy niet dan quaat verwachten: en indien wy niet oordelen dat d’ oorzaak van dit goet of quaat vry is, zo zullen wy ons daar niet onderstellen, om te trachten haar jonstig t’ onswaarts te hebben. Gelijk dus, als de Heidenen Eerbiedigheit tot bosschen, springbronnen, of bergen hadden, zo eerden zy niet eigentlijk deze dode dingen, maar de godheden, die zy meenden dat daar 't gebied hadden. En de beweging der geesten, die deze lijding verwekt, is van de beweging, die de verwondering verwekt, en van degene, die de vrees verwekt, (van de welke ik hierna spreken zal) te zamen gezet.

163. Van de Versmading.
OP gelijke wijze is het geen,'t welk ik Versmading noem, een neiging, die de ziel heeft tot een vrije oorzaak te verachten, met t’ oordelen dat, hoewel zy van haar natuur bequaam is om goet en quaat te doen, zy echter zo verre beneden ons is, dat zy geen van beide ons aandoen kan. En de beweging der geesten, die haar verwekt, is van de bewegingen, die Verwondering, Verzekertheit of Stoutheit verwekken, tezamen gezet. 

164. Van 't gebruik dezer twee Lijdingen.
D’Edelmoedigheit en de zwakheit van geest, of de verworpentheit bepalen 't goed en quaad gebruik dezer twee lijdingen. Want hoe de ziel edelder en edelmoediger is , hoe men meer genegentheit heeft om aan yder 't geen, dat hem toebehoort, te geven: en in dezer voegen heeft men niet alleenlijk een zeer diepe ootmoedigheit ten opzicht van God, maar men geeft ook, zonder tegenstribbeling, alle Eer en Ontsach, die men aan de menschen schul
dig is, aan yder, naar de staat en achtbaarheit, die hy in de werrelt heeft, en men veracht niets, dan de zonden. In tegendeel, de genen, die een zwakke en verworpe geest hebben, zijn onderworpen by overmaat te zondigen, somtijts hier in, dat zy dingen, die verachtenswaerdig zijn, eren en vrezen, en somtijts hier in, dat zy de dingen, die meest verdienen geëert te wezen, baldadiglijk versmaden. En zy gaan dikwijls zeer gezwindelijk over van d’ uitterste goddeloosheit tot waangeloof, en daar na van 't waangeloof
tot goddeloosheit, ja zodanig, dat zy tot alle zonde en ongeregeltheit van geest bequaam zijn.

165. Van de Hoop en Vrees.
DE Hoop is een geschiktheit van de ziel tot zich t’ overreden dat het geen, 't welk zy begeert, komen zal. Zy word door een bezondere beweging der geesten veroorzaakt, te weten door de beweging van de Blyschap, en van de Begeerte, tezamen gemengt. En de Vrees is een andere geschiktheit van de ziel,die haar overreed dat het niet komen zal. Hier staat aan te merken dat men deze twee lijdingen, hoewel zy strijdig zijn, echter beide te gelijk kan hebben, te weten als men in een zelfde tijt verscheide redenen voor zich vertoont, van de welken enigen oordelen doen dat de vervulling der Begeerte lichtelijk kan geschieden, en d’ anderen zulks zwaar vertonen.

166. Van de Verzekertheit en Wanhoop.
EN d’ een dezer lijdingen verzelt nimmer de Begeerte, of zy laat enige plaats voor d’ ander. Want als de Hoop zo krachtig is, dat zy de Vrees geheellijk verdrijft, zo verandert zy van Natuur, en word Verzekertheit of Vertrouwen genoemt. En als men verzekert is dat het geen, 't welk men begeert, komen zal, hoewel men volhard in te willen dat het koomt, zo houd men echter op van door de lijding van Begeerte bewogen te worden, die d’ uitgang daar af met ongerustheit deê betrachten. Desgelijks, als de Vrees zo overmatig is, dat zy aan de Hoop alle plaats beneemt, zo verandert zy in Wanhoop; en deze Wanhoop, het ding als onmogelijk vertonende, bluscht geheellijk de Begeerte uit, die zich alleenlijk tot mogelijke dingen uitstrekt.

167. Van de Belgzucht.
DE Belgzucht is zeker slach van Vrees, die haar opzicht heeft op de Begeerte van de bezitting van enig goet voor zich te


bewaren. Zy koomt niet zo zeer uit kracht van redenen, die oordelen doen dat men dit goet verliezen kan, als wel uit de hoge achting, die men daar af heeft, de welke oorzaak is dat men ook de minste stoffe van vermoeden onderzoekt, en haar voor zeer aanmerkelijke redenen neemt.

168. Waar in deze lijding eerlijk kan wezen.
EN dewijl men meer zorg moet dragen om de goederen, die zeer groot zijn, te bewaren, als de genen, die minder zijn, zo kan deze lijding in enige gelegentheden eerlijk en gerechtig wezen. Gelijk tot een voorbeelt, een Krijgsoverste, die een plaats van groot belang bewaart, heeft recht om Belgzuchtig daar over te wezen, dat is, van alle de middelen te wantrouwen, door de welken zy verrascht en overvallen zou konnen worden: en een eerlijke vrou word niet gelastert van dat zy belgzuchtig voor haar eer is, dat is, van zich niet alleenlijk van quaatdoen te wachten, maar ook van de minste stoffe van lastering te schuwen.

169. Waar in zy lasterlijk is.
MAar men spot met een gierigaart, als hy voor zijn schatten Belgzuchtig is, dat is, als hy hen altijt met het oog nagaat, en nimmer daar af wil wijken, uit vrees dat zy hem ontstolen zullen worden, want het gelt is niet zo veel waerdig, dat het met zo grote zorg bewaart zal worden. En men veracht een man, die Belgzuchtig over zijn vrou is, omdat dit een getuigenis is van dat hy haar niet oprechtiglijk bemint, en dat hy een quaat gevoelen van hem zelf, of van haar heeft. Ik zeg dat hy haar niet oprechtiglijk bemint; want indien hy ware liefde tot haar had, hy zou niet genegen zijn om zich van haar te wantrouwen. Zy is 't ook niet eigentlijk, die hy bemint, maar alleenlijk 't goet, 't welk hy zich inbeeld hierin te bestaan, dat hy haar bezitting alleen heeft ; en hy zou niet vrezen dit goet te verliezen, indien hy niet oordeelde dat hy 'er onwaerdig toe was, of dat zijn gemalin ongetrou is. Voorts, deze lijding gedraagt zich alleenlijk tot vermoeden en wantrou; want te trachten enig quaat te schuwen, als men gerechtige stoffe van dat te vrezen heeft, is niet eigentlijk Belgzuchtig te wezen.


170. Van de Wankelmoedigheit. 
DE Wankelmoedigheit is ook zeker slach van Vrees, die, de ziel als in 't gewicht tusschen veel doeningen houdende, die zy doen kan, oorzaak is dat zy geen daar af uitvoert, en dat zy dus tijt heeft om te verkiezen, eer zy tot besluit koomt. Daar in zy warelijk enig gebruik heeft, dat goet is. Maar als zy langer duurt, dan zy behoort, en de tijt, die tot doen vereischt is, in beraden doet besteden, zo is zy zeer quaat. Ik zeg dan dat zy zeker slach van Vrees is, schoon het gebeuren kan, als men de keur van veel dingen heeft, daar af de goetheit zeer gelijk word, dat men onzeeker en wankelmoedig blijft, zonder dat men daarom enige Vrees heeft. Want deze slach van Wankelmoedigheit koomt alleenlijk van 't onderwerp, dat zich vertoont, en niet uit enige ontroerenis der geesten: en dieshalven is zy geen lijding, dan voor zo veel de vrees, die men heeft, van in zijn verkiezing te missen, d’ onzekerheit daar af vermeerdert. Maar deze Vrees is zo gemeen, en zo krachtig in enigen, dat zy, schoon zy niet te verkiezen hebben, en dat zy niet dan een enig ding konnen nemen of laten, van haar weêrhouden worden, en zich vergeefs ophouden met naar anderen te zoeken. En dan is 't een overmaat van Wankelmoedigheit, die haar oorsprong heeft uit een al te grote begeerte van wel te doen, en uit een zwakheit van 't verstant, 't welk, geen klare en onderscheide kundigheden hebbende, alleenlijk veel verwarde kundigheden daar af heeft. Dieshalven, de hulpmiddel tegen deze overmaat is, zich te gewennen tot zekere en bepaalde oordelen, aangaande de dingen, die zich vertonen, te doen, en te geloven dat men altijt zijn plicht wel betracht, als men 't geen doet, dat men oordeelt het beste te wezen, schoon men misschien zeer qualijk oordeelt.

171. Van de Moed en Stoutheit. 
DE Moed, als zy een lijding is, en niet een hebbelijkheit, of naturelijke neiging, is een zekere hitte of drift, die de ziel schikt tot zich krachtiglijk tot d’ uitvoering der dingen te begeven, die zy doen wil, van wat natuur zy ook zijn. En de Stoutheit is zeker slach van Moed, die de ziel gestelt maakt tot de gevarelijkste dingen uit te voeren, 


172. Van de Volgyver.
EN de Volgyver is er ook zeker slach af, maar in een andere zin. Want men kan de Moed aanmerken als een geslacht, dat zich in zo veel gedaanten verdeelt, als ‘er verschillende voorwerpen zijn, en ook in zoveel anderen, als er oorzaken zijn. Op d’ eerste wijze is de Stoutheit, en op d’ andere de Volgyver een gedaante daar af. En deze leste is niets anders, dan een hitte, die de ziel gestelt maakt tot dingen aan te vangen, die zy hoopt dat aan haar gelukken zullen, om dat zy ziet dat zy aan anderen gelukkig zijn; en in dezer voegen is zy zeker slach van Moed, daar af d’ uitterlijke oorzaak 't voorbeelt is. Ik zeg d’ uitterlijke oorzaak, om dat ‘er, behalven deze, altijt een innerlijke moet wezen, die hier in bestaat, dat men 't lighaam zodanig gestelt heeft, dat de Begeerte en de Hoop meer kracht hebben in een menigte van 't bloet naar 't hart te doen gaan, dan de Vrees of Wanhoop kracht heeft om zulks te beletten. 

173. Hoe de Stoutheit van de Hoop afhangt. 
WAnt hier staat aan te merken, dat hoewel 't voorwerp van de Stoutheit de zwarigheit is, daar gemenelijk de Vrees, ja ook de Wanhoop, opvolgt, en dit zodanig, dat men in de gevarelijkste en wanhopigste dingen de meeste Stoutheit en Moed betoont; dat, zeg ik, echter van node is dat men hoopt, of ook dat men verzekert is dat het einde, 't welk men aan zich voorstelt, gelukken zal, om zich krachtiglijk tegen de zwarigheden, die men ontmoet, te stellen. Maar dit einde verschilt van dit voorwerp : want men kan in een zelfde tijt niet van een zelfde ding verzekert en wanhopig zijn. Gelijk dus, als de Deciën zich plotselings onder de vijanden instortten, en tot een zekere doot liepen, zo was 't voorwerp van hun Stoutheit de zwarigheit van hun leven in dit bedrijf te bewaren, tot welke zwarigheit zy niet dan wanhoop hadden: want zy waren verzekert van te sterven, maar hun einde en gemerk was hun krijgslieden door hun voorbeelt aan te moedigen, en hen de verwinning, tot de welke zy Hoop hadden, te doen verkrijgen, of hun einde en gemerk was ook roem na hun doot te hebben, van de welk zy verzekert waren. 

174. Van de Flaaumoedigheit en Vervaertheit. 
DE Flaaumoedigheit staat recht tegen de Moed,en is een flaaute of koelheit, die de ziel belet in zich tot d’uitvoering der


dingen te begeven, die zy doen zou, zo zy vry van deze lijding was. En d’ Angst, of Vervaertheit, die recht tegen de Stoutheit strijd, is niet alleenlijk een koelheit, maar ook een ontroering en verbaastheit van de ziel, die haar van de macht berooft van de quaden tegen te staan, die zy meent naby te wezen. 

175. Van 't gebruik der Flaaumoedigheit.
HOewel ik my niet kan overreden dat de natuur aan de menschen enige lijding gegeven heeft, die altijt gebrekkelijk, en nooit enig goed en loffelijk gebruik heeft, zo kan ik echter zwarelijk gissen waar toe deze twee konnen dienen. My dunkt alleenlijk dat de Flaaumoedigheit dan enig gebruik heeft, als zy maakt dat men vry van kommer is, tot welks aanvanging men door waarschijnelijke reden verwekt zou worden, zo andere zekerder redenen, die haar onnut hebben doen oordelen, deze lijding van Flaaumoedigheit niet verwekt hadden. Want behalven dat zy de ziel van deze kommer bevrijd, zo dient zy dan ook tot het lighaam, te weten hier in, dat zy, de bewegingen der geesten vertragende, belet dat men zijn krachten verstrooit. Maar zy is in 't gemeen zeer hinderlijk, om dat zy de wil van de nutte daden afleid. En dewijl zy alleenlijk hier af koomt , dat men niet genoech Hoop of Begeerte heeft, zo behoeft men niet te doen, om haar te verbeteren, dan deze twee lijdingen in zich te verbeteren. 

176. Van 't gebruik der Vervaertheit. 
WAte de Vervaertheit of Angst aangaat, ik zie niet dat zy ooit loffelijk of nut kan wezen. Zy is ook geen bezondere lijding, maar alleenlijk een overmaat van Flaaumoedigheit, Verbaastheit en Vrees, die altijt zondig en gebrekkelijk is; gelijk de Stoutheit een overmaat van Moedigheit is, die altijt goet is, zo 't einde of gemerk, 't welk men zich voorstelt , goet is. En dewijl de voornaamste oorzaak van de Vervaertheit de verrassching is, zo is er niets beter, om zich daar af te bevrijden, dan voorbedenkingen te gebruiken, en zich tot alle d’ uitgangen te bereiden, welkers vrees vervaertheit veroorzaken kan.

177. Van de Knaging. 
DE Knaging van 't geweten is zeker slach van Droefheit, die uit de twijfeling voortkoomt van dat een ding, 't welk


men doet, of gedaan heeft, niet goet is. Zy vooronderstelt nootzakelijk de twijffeling. Want indien men geheellijk verzekert was van dat het geen, 't welk men doet, quaat is, zo zou men zich onthouden van zulks te doen; om dat de wil zich alleenlijk tot die dingen beweegt, die enige schijn van goetheit hebben. En indien men verzekert was dat het geen, 't welk men alreê gedaan heeft; quaat was, zo zou men Berou, en niet alleenlijk Knaging daar af hebben. 't Gebruik van deze lijding is dat zy te weegbrengt dat men onderzoekt of het ding, daar af men twijffelt, goet is, of niet, en maakt dat 'et niet weêr gedaan word, terwijl men niet zeker weet dat het goet is. Maar dewijl zy het quaat vooronderstelt, zo zou best wezen dat men niet onderworpen was haar te gevoelen; en men kan haar door de zelfde middelen voorkomen, door de welken men zich van de Wankelmoedigheit bevrijden kan.

178. Van de Bespotting. 
DE Belaching of Bespotting is zeker slach van Blyschap, met Haat vermengt, en spruit hier uit, dat men enig quaat in een mensch bemerkt, die men zulks waerdig acht. Men haat dit quaat, en verblijd zich van dat in de geen te zien, die zulks waerdig is. En als dit onverwacht overkoomt , zo is de verrassching van de Verwondering oorzaak dat men in lachen uitbarst, volgens 't geen, 't welk hier voor van de natuur van 't lachen gezegt is. Maar dit quaat moet klein wezen, want indien het groot is, zo kan men niet geloven dat de geen , die dat heeft, zulks waerdig is, 't en zy men zeer boosaardig is, of hem grote haat toe draagt.

179. Waarom d’onvolmaaktsten gemenelijk de grootste bespotters zijn.
EN men ziet dat de genen, die zeer schijnbare gebreken hebben, als tot een voorbeelt de genen, die kreupel, scheel of gebult zijn, of die in 't openbaar enige smaat en schande geleden hebben, bezonderlijk tot spottery genegen zijn. Want zy, gaerne zien willende dat alle d’anderen in gelijke ongunst waren, verheugen zich in de quaden, die hen overkomen, en achten hen zulks waerdig. 


180. Van 't gebruik der Boertery. 
WAt de zedige Boertery aangaat, de welke nuttelijk de gebreken belacht, met hen belachelijk te doen schijnen, zonder dat men echter zelf daarom lacht, noch enige haat tegen de menschen betuigt, zy is niet een lijding, maar een hoedanigheit van een eerlijk man, die zijn Blygeestigheit, en de gerustheit van zijn ziel doet blijken, die tekenen van deucht zijn, en dikwijls ook de schranderheit van zijn vernuft hier in, dat hy een aangename schijn aan de dingen, die hy bespot, weet te geven. 

181. Van 't gebruik van 't gelach in Boertery. 
't IS ook niet onëerlijk te lachen, als men de Boertery van een ander verstaat: ja zy kan zodanig wezen, dat men een stuurmuil zou zijn, indien men niet daarom lachte. Maar als men zelf boert, is 't welvoegelijker zich van lachen t’ onthouden, op dat 'et niet zou schijnen dat men door de dingen, die men zegt, verrascht word, en dat men over onze behendigheit in die te vinden verwondert was, en dat zy daar na de genen, die hen horen, meer verrasschen. 

182. Van de Nijt.
t GEen, 't welk men gemenelijk Nijt noemt, is een zonde, die in een verkeertheit of boosheit van de natuur bestaat, die te weegbrengt dat zekere lieden zich om 't goet quellen, dat zy aan andere menschen zien toekomen. Maar ik gebruik hier deze benaming, om een lijding aan te wijzen, die niet altijt zondig is. De Nijt dan, voor zo veel zy een lijding is, is zekere slach van Droefheit, met Haat vermengt, de welke hieruit koomt, dat men den genen goet ziet toekomen, die men daartoe onwaerdig acht: 't welk men niet met reden denken kan, dan van de goederen van 't geval. Want wat de goederen van de ziel, of ook van 't lighaam aangaat, voor zo veel men hen van de geboorte heeft, om daar toe waerdig te wezen is genoech dat men hen van God ontfangen heeft, eer men bequaam was om enig quaat te bedrijven. 

183. Hoe zij gerechtig of ongerechtig kan wezen. 
MAar als 't geval aan iemant goederen toezend, tot de welken hy warelijk onwaerdig is, en als de Nijt alleenlijk in ons verwekt word, om dat wy, naturelijk 't recht beminnende, versteurt zijn van dat in d’ uitdeeling dezer goederen de gerechtigheit niet


waargenomen word, zo is't een yver, die verontschuldigt kan worden; voornamelijk dan, als het goet, 't welk men aan anderen benijd, zodanig van natuur is, dat het onder hun handen in quaat verkeren kan; gelijk indien 't enig ampt of bediening is, in welke pleging zy zich qualijk konnen dragen. Ja als men het zelfde goet voor zich begeert, en dat men belet word in dat te hebben, omdat anderen, die er minder waerdig toe zijn, dat bezitten, zo word deze lijding hier door geweldiger; en zy is echter verschonelijk, zo de haat, die zy in zich begrijpt, zich alleenlijk tot de quade uitdeeling van 'tgoet gedraagt, dat men benijd, en niet tot de lieden, die 't bezitten, of uitdeelen en verspreiden. Maar men vind weinig, hoe rechtvaerdig en edelmoedig zy zijn, die geen haat tot de genen hebben, die hen in de verkrijging van een goet voorkomen en verrasschen, 't welk niet aan veel meêgedeelt kan worden, en dat zy voor hen zelven hadden begeert, schoon de genen, die 't verkregen hebben, zo zeer, of meer waerdig daar toe zijn. Nu, 't geen, dat gemenelijk meest benijd word, is d’ eer: want hoe wel d’ eer van andere menschen niet belet dat wy 'er naar trachten konnen, zo maakt zy echter de toegang daar af zwaarder, en de waarde hoger. 

184. Van waar het koomt dat de Nijdigen onderworpen zijn blaauachtig en lodig van verwe te wezen. 
VOorts, daar is geen gebrek, dat zo zeer aan de gelukkige staat der menschen hindert, als dat van de Nijt. Want behalven dat de genen, die daar af besmet zijn, zich zelven quellen, zo ontroeren zy ook uit alle hun vermogen het vermaak der anderen. Zy zijn gemenelijk lodig van aangezicht, dat is bleek, van geel en zwart gemengt, en gelijk blaauachtig van bloet. En hier uit spruit dat de Nijt in 't Latijn Livor genoemt word; 't welk zeer wel met het geen overëenkoomt, dat hier voor van de bewegingen van 't bloet in de Droefheit en in de Haat gezegt is. Want de leste maakt dat de gele gal, die van 't benedendeel van de lever koomt, en de zwarte gal, die uit de milt spruit, zich uit het hart deur de slagäders in alle d’ aderen verspreiden; en de eerste doet dat het bloet der aderen minder hitte heeft, en langsamelijker, dan naar gewoonte, vloeit, 't welk genoech is om de verwe blaau en lodig te maken. Maar om dat de gal, zowel de gele, als de zwarte, ook door veel andere oorzaken in d’ aderen gezonden kan worden, en dat de Nijt hen niet genoech in grote menigte derwaarts drijft, om


de verwe van't aangezicht te veranderen, zo zy niet zeer groot en langdurig is, zo moet men niet denken dat alle de genen, in de welken men deze verwe ziet, daar toe genegen zijn. 

185. Van de Deernis. 
DE Deernis of Meêdogen is zeker slach van Droefheit, met Liefde of goede wil tot de genen vermengt, die wy enig quaat zien lijden, tot het welk wy hen onwaerdig achten. Zy strijd dieshalven tegen de Nijt, uit oorzaak van haar voorwerp, en met de boertery, uit oorzaak dat zy 't quaat op een andere wijze aanmerkt.

186. Wie de Meedogensten zijn.
DE genen, die zich zeer zwak, en de tegenspoeden van 't geval onderworpen bevinden, schijnen meer, dan d’ anderen, tot deze lijding genegen te wezen, vermits zy't quaat van anderen, als hen overkomen konnende, voor zich vertonen: en dus zijn zy eer door Liefde, die zy zich zelven toedragen, bewogen, dan door de Liefde, die zy tot anderen hebben. 

187. Hoe d’ Edelmoedigsten van deze lijding bewogen worden. 
MAar de genen, die Edelmoedigst zijn, en de sterkste geest hebben, ja zo, dat zy geen quaat voor zich vrezen, en zich boven de macht van 't geval houden, zijn niet vry van Deernis, als zy de zwakheit der andere menschen zien, en hun klachten horen: want een deel van d’ Edelmoedigheit is een goede wil tot yder te hebben. Doch de Droefheit van deze Deernis is niet bitter, maar (gelijk degene, die de droevige daden veroorzaken, de welken men op een toonneel ziet vertonen) zy is meer in 't uitterlijk, en in de zin, dan in 't innerlijk van de ziel, de welke ondertusschen de vernoeging van te denken heeft, dat zy'tgeen, 't welk haar plicht is, hierin doet, dat zy met de bedrukten meêlijdig is. Maar hier in is verschil, dat het gemeen deernis met de genen heeft, die klagen, om dat het meent dat de qualen, die zy lijden, zeer lastig zijn; en 't voornaamste voorwerp van de Deernis der grootste mannen is de zwakheit van de genen, die zy klagen zien; vermits zy niet achten dat enig ongeval, 't welk komen kan, een zo groot quaat is, als de Flaaumoedigheit der gener, die 't niet stantvastelijk konnen lijden. En hoewel zy de zonden haten, zo haten zy echter daarom niet degenen, die zy hen onderworpen zien: zy hebben alleenlijk Deernis met hen. 


188. Wie de genen zijn , die niet van Deernis geraakt worden. 
MAar de bozen en nijdigen alleen haten naturelijk alle menschen , of de genen, die zo beestig, en door de voorspoet zo verblint, of door de tegenspoet zo wanhopig zijn, dat zy menen dat hen geen meer quaat overkomen kan, worden van geen deernis geraakt. 

189. Waarom deze lijding tot wenen verwekt. 
VOorts, men weent zeer lichtelijk in deze lijding, om dat de Liefde, veel bloet naar 't hart toezendende, maakt dat 'er veel damp tot d’ ogen uitgaat, en dat de koude van de Droefheit, de drift dezer dampen vertragende, maakt dat zy in tranen veranderen, volgens 't geen, 't welk hier voor daar afgezegt is. 

190. De Vernoeging van zich zelf. 
DE Vernoeging, dewelke de genen altijt hebben, die de deucht volstandiglijk volgen, is een hebbelijkheit in hun ziel, die gerustheit en rust van 't geweten genoemt word. Maar degene, die men van nieus verkrijgt, als men onlangs enige daat gedaan heeft, die men goet acht, is een lijding, te weten zeker slach van blyschap, dewelke ik de zoetste van allen acht te wezen, om dat haar oorzaak alleenlijk van ons zelven afhangt. Doch als deze oorzaak niet gerechtig is, dat is, als de daden, daar af men grote vernoeging trekt, niet van groot belang, of dat zy zondig zijn, zo is zy belachelijk, en alleenlijk dienstig om verwaantheit, en wanschikkelijke vermetelheit voort te brengen. Men kan dit bezonderlijk in de genen bespeuren, die, zich zelven Gods yverig achtende, alleenlijk waangelovig en geveinst zijn, dat is, die onder de schijn van dikwijls te kerk te gaan, veel gebeden te lezen, kort hair te dragen, te vasten en aalmoessen te geven, wanen geheel volmaakt te wezen, en zich inbeelden dat zy zo grote vrienden van God zijn, dat zy niets konnen doen, 't welk aan hem mishaagt, en dat al 't geen, 't welk hun lijding hen voorleeft, een goede yver is ; hoewel zy hen dikwijls de grootste misdaden voorleeft, die van menschen bedreven konnen worden, als steden te verraden, Vorsten te doden, gehele volken te verdelgen, alleenlijk hier om, dat zy hun gevoelens niet volgen.


191. Van 't Berou. 
HEt Berou is recht strijdig tegen de Vernoeging van zich zelf; en 't is zeker slach van Droefheit, die hier uit voortkoomt, dat men gelooft enig quaat gedaan te hebben. Het is zeer bitter, om dat des zelfs oorzaak alleenlijk van ons koomt. Dit belet echter niet dat zy zeer nut is, als de daat, daar af wy berou hebben, quaat is, en dat wy'er zekere kennis af hebben, om dat zy ons aanmaant tot op een ander tijt beter te doen. Maar het gebeurt dikwijls dat de zwakke gemoeden berou hebben van de dingen, die door hen gedaan zijn, zonder zekerlijk te weten dat zy quaat zijn. Zy beelden 't zich alleenlijk in, om dat zy't vrezen, en indien zy recht anders gedaan hadden, zy zouden op gelijke wijze berou daar af hebben; en dit is in hen een onvolmaaktheit, die erbarmenswaerdig is. De hulpmiddelen tegen dit gebrek zijn de zelfden, die dienen om de Wankelmoedigheit wech te nemen. 

192. Van de Jonst.
DE Jonst is eigentlijk een begeerte van te zien dat aan iemant, tot de welk men goede wil heeft, goet toekoomt: maar ik gebruik hier deze benaming, om deze wil aan te wijzen, voor zo veel hy door enige goede daat van de geen, tot de welk wy hem hebben, verwekt word. Want wy zijn naturelijk genegen tot de genen te beminnen, die dingen doen, de welken wy goet achten, schoon ons geen goet daar af toekoomt. De Jonst, in deze betekenis genomen, is zeker slach van Liefde, en niet van Begeerte, schoon de Begeerte van goet aan de geen te zien toekomen, die men bejonstigt, haar altijt verzelt. Zy is gemenelijk aan Meêdogen gevoegt, om dat d’ongunsten, die wy den rampzaligen zien overkomen, oorzaak zijn dat wy meer op hun verdiensten merken. 

193. Van de Dankbaarheit. 
DE Dankbaarheit is ook zeker slach van Liefde, in ons verwekt door enige doening van de geen, tot de welk wy Liefde hebben, en door de welke wy geloven dat hy ons enig goet heeft gedaan, of ten minsten voorgenomen gehad zulks te doen. Zy begrijpt dieshalven in zich even 't zelfde, als de Jonst, en dit noch meer, dat zy op een doening gegrontvest is, die ons raakt, en daar af wy Begeerte hebben om zulks te vergelden. Zy heeft dieshalven veel groter macht, voornamelijk in de gemoeden, die noch een weinig Edelmoedigheit in zich hebben. 


194. Van d’ Ondankbaarheit. 
DAt d’ Ondankbaarheit aangaat, zy is geen lijding: want de natuur heeft niet in ons enige beweging der geesten, die haar verwekt, gestelt. Maar zy is alleenlijk een zonde, die recht tegen de Dankbaarheit strijd, voor zo veel deze altijt deuchdelijk, en een der voornaamste banden van de menschelijke gemeenschap is. Deze zonde behoort dieshalven aan de beestelijke menschen, die, dwaasselijk verwaant zijnde, wanen dat alles aan hen verplicht is, of aan de plomperts, de welken op de weldaden, die zy ontfangen, geen acht hebben, of aan de zwakke en verworpe gemoeden, die, hun zwakheit en behoefte gevoelende, slaafschelijk de bystant der anderen verzoeken, en hen haten, nadat zy haar ontfangen hebben: om dat zy, geen wil hebbende van desgelijks weêr aan hen te vergelden, of wanhopende van zulks te konnen doen, en zich inbeeldende dat alle menschen, gelijk zy, zich bekopen laten, en dat men geen goet doet, dan met hoop van daar af vergolden te worden, wanen dat zy hen bedrogen hebben.

195. Van d’ Euvelneeming. 
D’ Euvelneeming is zeker slach van Haat of Afkeer, die men naturelijk tegen de genen heeft, die enig quaat doen, van wat natuur het ook is. Zy is dikwijls met de Nijt of Deernis verzelt, maar heeft echter een zeer verschillend voorwerp. Want men is niet van Euvel ingenomen, dan tegen de genen, die goet of quaat aan lieden doen, de welken zulks niet waerdig zijn: maar men benijd de genen, die dit goet ontfangen, en men heeft deernis met de genen, die dit quaat lijden. Dit heeft misschien d’ oorzaak geweest, om de welke Aristoteles en zijn navolgers, onderstellende dat de Nijt altijt een zonde is, de gene, die niet zondig is, met de naam van Euvelneeming hebben genoemt. 

196. Waarom zy somtijts aan de Deernis, en somtijts aan de Bespotting gevoegt is. 
QUaat te doen is ook enigsins dat te lijden. En dieshalven voegen sommigen aan hun Euvelneeming de Deernis, en anderen de Bespotting, naar dat zy een goede of quade wil tot de genen hebben, die zy deze gebreken zien bedrijven. In dezer voegen heeft het gelach van Demokritus, en 't geween van Heraklitus uiteenzelfde oorzaak konnen voortkomen. 


197. Dat zy dikwijls van Verwondering verzelt is, en ook by de Blyschap kan wezen
D’ Euvelneeming is dikwijls ook van Verwondering verzelt; want wy zijn gewent t’ onderstellen dat alle dingen op de zelfde wijze gedaan zullen worden, als wy oordelen dat zy gedaan be horen te worden, dat is, op een wijze, die wy goet achten. Dieshalven, als 't anders gebeurt, zo worden wy daar af verrascht; en zijn daarover verwondert. Zy kan ook by de Blyschap wezen, hoewel zy gemenelijker by de Droefheit gevoegt is. Want als het quaat, daar af wy met euvel ingenomeu zijn, ons niet kan hinderen, en als wy aanmerken dat wy niet desgelijks wilden doen, zo geeft dat enig vermaak aan ons; en dit is misschien een der oorzaken van 't lachen, 't welk somtijts deze lijding verzelt. 

198. Van haar gebruik.
VOorts, d’ Euvelneeming word veel meer in de genen bemerkt, die deuchdelijk willen schijnen, dan in de genen, die warelijk deuchdelijk zijn. Want hoewel de genen, die de deucht beminnen, niet zonder enige weêrzin de zonden der anderen konnen zien, zo worden zy echter niet, dan tegen de grootste en bovengemeenste zonden bewogen, want de geen, die dingen van klein belang euvel neemt, is lastig en stuurs; en de geen, die de dingen, de welken niet lasterlijk zijn, euvel neemt, is ongerechtig. Maar de geen, die deze lijding niet tot de doeningen der menschen bepaalt, maar haar tot de werken van God, of van de natuur uitstrekt, is sporeloos en wanschikkelijk; gelijk de genen doen, die, nooit met hun staat en geval vernoegt, het beleit des werrelts , en de geheimenissen van de Voorzienigheit darren berispen. 

199. Van de Gramschap. 
DE Gramschap is ook zeker slach van Haat, of Afkeer, die wy tegen de genen hebben, die enig quaat hebben gedaan, of getracht te hinderen, niet zonder onderscheit aan wie 't ook is, maar bezonderlijk aan ons. In dezer voegen begrijpt zy al 't zelfde, als d’ Euvelneeming, en dit zo veel te meer, als zy op een doening gegrontvest is, die ons raakt, en daar af wy Begeerte hebben om ons te wreken. Want deze Begeerte verzelt haar altijt; en zy word recht tegen de Dankbaarheit gestelt , gelijk d’ Euvelneeming tegen de Jonst. Maar zy is weêrgadeloosselijk heftiger dan deze drie andere lijdingen, om dat de Begeerte van de schadelijke dingen af te weren, en zich te wreken, de dringentste van allen is. Deze Begeerte, by de Liefde gevoegt, die men tot zich zelven heeft, verschaft aan de Gramschap alle de roering van 't bloet, 't welk de Moed en Stoutheit konnen veroorzaken: en de Haat brengt te weeg dat het gallig bloet, 't welk uit de milt, en uit de kleine aderen van de lever koomt, voornamelijk deze roering ontfangt, en in 't hart koomt, daar 't, uit oorzaak van zijn overvloet, en uit de natuur van de gal, daar af het ondermengt is, een heftiger en krachtiger hitte verwekt, dan de gene is, die daar door de Liefde of Blyschap verwekt kan worden. 

200. Waarom de genen, die in de Gramschap blozen, minder te vrezen zijn dan de genen, die in de Gramschap bleek worden. 
D'Uitterlijke tekenen van deze lijding verschillen, naar de verscheide temperingen der menschen, en naar de verscheidenheit der andere lijdingen, uit de welken zy bestaat, of die zich by haar voegen. Want men ziet 'er, die bleek worden, of die beven, als zy vertoornt zijn, en men ziet anderen, die blozen, of ook wenen. En men oordeelt gemenelijk dat de Gramschap der gener, die bleek worden, meer te vrezen is dan de Gramschap der gener, die blozen. De reden hier af is dat men, als men zich niet anders wil of kan wreken, dan met gelaat en woorden , alle zijn hitte en kracht aanlegt van 't begin af dat men bewogen is: en dit is d’ oorzaak dat men root word, behalven dat noch somtijts het beklag, en de deernis, die men van zichzelven heeft, om dat men zich niet anders kan wreken, oorzaak is dat men weent. In tegendeel, de genen, die op een groter wraak wachten, en daartoe besluiten, worden droevig van dat zy door de daat, die hen tot gramschap beweegt, wanen daar toe verplicht te wezen: en zy zijn ook somtijts bevreest voor 't quaat: 't welk op 't besluit, dat zy genomen hebben, volgen kan; 't welk hen in 't eerst bleek, kout en sidderend maakt. Maar als zy daar na hun Gramschap uitvoeren, verhitten zy zo veel te meer, als zy in 't begin koel geweest hebben; gelijk men ziet dat de koortsen, die met koude beginnen, gemenelijk sterker zijn. 


201. Dat ‘er tweederhande Gramschap is, en dat de genen, die de meeste goetheit hebben , d’ eerste slach van Gramschap meest onderworpen zijn. 
DIt vermaant ons dat men tweederhande Gramschap onderscheiden kan, daar af d’ een slach zeer vaerdig is, en zich van buiten zeer klarelijk vertoont, maar echter weinig uitwerking heeft, en lichtelijk gestilt kan worden; d’ andere blijkt niet zo zeer terstont, maar knaagt het hart te meer, en heeft gevarelijker uitwerkingen. De genen, die zeer goet zijn, en grote Liefde hebben, zijn d’ eerste meest onderworpen: want zy koomt niet uit een diepe Haat, maar uit een vaerdige afkeerigheit, die hen verrascht, vermits zy, bewogen zijnde om zich in te beelden dat alle dingen op zodanig een wijze, die zy de beste oordelen, behoren te gaan, zich, zo haast als anders gebeurt, daar over verwonderen en verstoren, ja dikwijls zonder dat de zaak hen in 't bezonder aangaat, om dat zy, grote genegentheit hebbende, zich voor de genen, die zy beminnen, instellen, even alsof 't voor hen zelven waar: in voegen dat het geen, 't welk voor anderen alleenlijk stoffe van Euvelneeming zou wezen, voor hen stoffe van Gramschap is. En om dat de neiging, die zy tot beminnen hebben, te weegbrengt dat zy altijt veel hitte, en veel bloet in 't hart hebben, zo kan d’ Afkeerigheit, die hen overvalt, niet zo weinig van de gal derwaarts drijven, of dit veroorzaakt in 't eerst een grote ontroerenis in dit bloet. Maar deze ontroerenis duurt niet lang, om dat de kracht van d’ overvalling niet duurt, en dat, zo haast als zy bemerken dat d’ oorzaak, die hen vergramt heeft, hen niet zo zeer behoorde t’ ontroeren, zy berou daar af hebben. 

202. Dat de zwakke en verworpe gemoeden zich meest van d’ andere slach van Gramschap laten verrukken. 
D'Andere slach van Gramschap,in de welke de Haat en Droefheit d’ opperheerschappy hebben, is niet zo schijnbaar in 't eerst, dan misschien hierin, dat zy't aangezicht bleek doet worden. Maar haar kracht vermeerdert allengs door d’ aanstoking, die een vurige begeerte van zich te wreken in 't bloet verwekt, 't welk, met de gal vermengt, die uit het benedendeel van de lever en van de milt naar 't hart gedreven word, daar een zeer heftige en prikkelende hitte verwekt. En gelijk d’edelmoedigste zielen de meeste dankbaarheit hebben, zo laten de genen, die meest verwaant, slaafs 


en zwak zijn, zich meest van deze slach van Gramschap wechsleepen. Want d’ ongelijken blijken zo veel te groter, als de verwaantheit doet dat men zich hoger acht; en ook zo veel te groter, als men de goederen acht, die zy wechneemen, de welken men zo veel te meer acht, als men een zwakke en nederige ziel heeft, om dat zy van anderen afhangen.

203. Dat d’ Edelmoedigheit tot een hulpmiddel tegen d’ overmaat van de Gramschap dient. 
VOorts, hoewel deze lijding nut is, om wakkerheit tot d’ ongelijken af te drijven aan ons te geven, zo is er echter geen, daar af men d’ overmaat zorgvuldiglijker schuwen moet; om dat zy, 't oordeel ontroerende, dikwijls misslagen doet bedrijven, daar af men namaals berou heeft: ja zy doet somtijts dat men deze ongelijken niet zo wel kan afweeren, als men wel zou konnen doen, zo men minder ontroerenis had. Maar gelijk er niets is, dat haar overmatiger maakt, dan de verwaantheit, zo geloof ik dat d’ Edelmoedigheit de beste hulpmiddel is, die men tegen d’ overmaat van de Gramschap kan vinden; omdat zy, makende dat men alle de goederen, die wechgenomen konnen worden, zeer weinig, en in tegendeel de vryheit, en 't volkome gebied op zich zelf hoog acht, 't welk verdwijnt als men van iemant beledigt kan worden, teweegbrengt dat men alleenlijk verachting, of ten hoogsten Euvelneeming heeft om d’ ongelijken, daar af d’ anderen gemenelijk beledigt worden. 

204. Van d’ Eer.
‘t GEen, 't welk ik hier met de naam van Eer noem, is zeker slach van Blyschap, op de Liefde gebout, die men tot zich zelf heeft, en die van de waan of hoop koomt, die men heeft, om van anderen geprezen te worden. Zy verschilt dieshalven van d’ innerlijke vernoeging, die uit het gevoelen koomt van enig goed werk gedaan te hebben: want men word dikwijls om dingen geprezen, die men niet gelooft goet te wezen, en veracht om zulke dingen, die men de besten acht. Maar zy zijn beide gedaanten van d’ achting, die men van zich zelf heeft, en ook gedaanten van de Blyschap. Want men heeft stoffe van zich t’ achten, als men ziet dat men van anderen geacht word. 


205. Van de Schaamte. 
DE Schaamte, in tegendeel, is zeker slach van Droefheit, ook op de Liefde van zich zelven gevest, en die van de waan of vrees van gelastert te worden koomt. Zy is boven dat zeker slach van Zedigheit of Ootmoedigheit, en mistrouwen van zich zelf. Want als men zich zo hoog acht, dat men zich niet inbeelden kan dat men van iemant veracht is, zo kan men ook niet lichtelijk schaamächtig wezen. 

206. Van 't gebruik dezer twee lijdingen. 
MAar d’ Eer en Schaamte hebben hier in gelijk gebruik, dat zy ons tot deucht opwekken, d’ een door de hoop, en d’ ander door de vrees. Men heeft alleenlijk zijn oordeel in 't geen t’ onderwijzen, dat warelijk lasterens- of prijzenswaerdig is, om niet schaamächtig te zijn in wel te doen, en geen roem uit zijn gebreken te trekken; gelijk aan veel gebeurt. Maar 't is niet goet dat men zich geheellijk van deze lijdingen ontkleed, gelijk eertijts de Kynische Wijsbegerigen deden. Want hoewel het volk zeer qualijk oordeelt, zo behoren wy,vermits wy niet zonder de menigte konnen leven, en dienstig voor ons is van haar geacht te worden, eer haar, dan onze gevoelens, aangaande 't uitterlijk onzer doeningen, te volgen. 

207. Van d’ Onbeschaamtheit. 
D’ Onbeschaamtheit of Schaamteloosheit, die een verachting van schaamte, en ook dikwijls van eer is, is geen lijding, om dat ‘er in ons geen bezondere beweging der geesten is, die haar verwekt: maar zy is een zonde, tegen de Schaamte gestelt, en ook tegen d’ Eer,voor zo veel zy beide goet zijn: even gelijk d’ Ondankbaarheit tegen de Dankbaarheit, en de Wreetheit tegen 't Meêdogen staat. De voornaamste oorzaak van de Schaamteloosheit koomt van dat men veelmaal grote smaat ontfangen heeft. Want daar is niemant, die, jong zijnde, zich niet inbeeld dat het lof een goet, en de laster een quaat is, dat van groter belang voor 't leven is, dan men 't by ervarentheit bevind te wezen, als men, veel aanmerkelijke versmaatheden ontfangen hebbende,zich geheel van eer berooft, en van yder veracht ziet. De genen dan worden schaamteloos, die, 't goeten quaat alleenlijk naar 't gerijf van 't lighaam metende, zien dat zy dat zowel genieten na dat zy deze smaat ontfangen heb


ben, als tevoren, of somtijts noch veel beter, vermits zy van veel dwang, daar toe d’ eer hun verplichtte, ontslagen zijn, en om dat men, indien by d’ ongunst noch 't verlies der goederen gevoegt is, noch meedogende lieden vind, die hen daar in te hulp komen. 

208. Van de Walging. 
DE Walging is zeker slach van Droefheit, die uit de zelfde oorzaak spruit, daar uit te voren de Blyschap is gekomen. Want wy zijn zodanig van aart, dat het meeste deel der dingen, die wy genieten, ten opzicht van ons niet goet zijn, dan voor een tijt, en daar na in ongemak veranderen. Dit blijkt voornamelijk in 't eten en drinken, 't welk niet goet is, dan terwijl men graagheit heeft, en hinderlijk is, als de graagheit verdwenen is. En om dat zy dan ophouden van aangenaam aan de smaak te wezen, zo heeft men deze lijding Walging of Onsmaak genoemt. 

209. Van 't Beklach. 
't BEklach is ook zeker slach van Droefheit, die hier in een bezondere bitterheit heeft, dat zy altijt aan enige Wanhoop gevoegt is, gelijk ook aan de geheugenis van de geneucht, die de Genieting aan ons gegeven heeft. Want wy beklagen nimmer, dan de goederen, die wy genoten hebben, en die zodanig verloren zijn, dat wy geen hoop hebben van hen in de tijt en wijze, gelijk wy hen gehad hebben, weer te krijgen. 

210. Van de Vrolijkheit.
EIndelijk, 't geen, 't welk ik Vrolijkheit noem, is zeker slach van Blyschap, in de welke dit bezonder is, dat haar zoetigheit vermeerdert word door de geheugenis der quaden, die men geleden heeft, en van de welken men zich verlicht gevoelt, op gelijke wijze als of men zich van enig zwaar pak, dat men een lange tijt op zijn schouders gedragen had, ontlast gevoelde. Ik zie niets aan merkelijk in deze drie lijdingen, en heb hen ook hier niet gestelt, dan om d’ ordening van d’ opnoeming te volgen, die ik hier voor gemaakt heb. En my dunkt dat deze opnoeming nut heeft geweest, om te tonen dat wy geen achtergelaten hebben, die enige bezondere aanmerking waerdig was.

211. Een algemene hulpmiddel tegen de lijdingen, 
MAar nu wy hen alle kennen, hebben wy veel minder oorzaak van hen te vrezen, dan wy te voren hadden. Want wy zien 


dat zy alle van hun natuur goet zijn, en dat wy niets hebben te schuwen, dan hun quaat gebruik, of overmaat; tegen 't welk de hulpmiddelen, die ik verklaart heb, genoech zouden konnen wezen, zo yder zijn naerstigheit deè in hen wel te gebruiken. Maar dewijl ik onder deze hulpmiddelen de voorbedenking en naerstigheit heb gestelt, door de welken men de gebreken van zijn aart kan verbeteren, met zich t’ oeffenen in de bewegingen van 't bloet, en der geesten van de gedachten, aan de welken zy geme nelijk gevoegt zijn, in zich af te scheiden, zo beken ik dat er weinig menschen zijn, die zich in dezer voegen tegen alderhande voor komingen voorbereid hebben, en dat deze bewegingen, in 't bloet verwekt, door de voorwerpen der zinnen, terstont zo vaerdiglijk uit d’indrukkingen alleen, die in de harssenen geschieden, en uit de gesteltheit der werktuigen volgen, schoon de ziel geensins daar toe doet, dat 'er geen menschelijke wijsheit is, bequaam om hen tegen te staan, als men zich niet genoech te voren daar tegen bereid heeft. Dus konnen veel, gekittelt wordende, zich niet van lachen onthouden, schoon zy geen vermaak daar in hebben. Want d’ indruk van de Blyschap, en van de verrassching, die hen eertijts om gelijke oorzaak heeft doen lachen, weêr in hun inbeelding opgewekt zijnde, doet dat hun long schichtelijk tegen hun dank, door 't bloet, dat het hart haar toezend, zwelt. In dezer voegen konnen de genen, die van hun natuur tot d’ ontroerenissen van Blyschap, Deernis, Vervaertheit of Gramschap genegen zijn, zich niet verhoeden van bleek te worden, of te wenen, te beven, of in 't bloet ontroert te worden, op gelijke wijze of zy de koorts hebben, als hun inbeelding krachtiglijk door ‘t voorwerp van een dezer lijdingen bewogen is. Maar't geen, 't welk men in zodanige gelegentheit altijt kan doen, en dat ik, zo my dunkt, hier voor d’ algemeenste en gemakkelijkste hulpmiddel om tegen alle d’ overmaat van lijdingen te gebruiken, kan stellen, is dat, als men zijn bloet dus bewogen en ontroert gevoelt, men zich vermaant moet houden, en gedenken dat al 'tgeen, 't welk zich aan d’ inbeelding vertoont, strekt om de ziel te bedriegen, en om aan haar de redenen, die dienstig zijn om 't voorwerp van haar lijding haar aan te raden, veel krachtiger, dan zy zijn, en degenen, die dienen om haar af te raden, veel zwakker, dan zy zijn, te vertonen. En als de lijding alleenlijk zodanige dingen aanraad, daar af d’ uitvoering enig uitstel lijd, zo moet men zich onthouden van terstont enig oordeel daar af te doen, en zich met andere gedachten bezich houden, tot


dat de tijt en rust geheellijk d’ ontroerenis, die in 't bloet is, gestilt heeft. Eindelijk, als zy tot doeningen aanport, van de welken men nootzakelijk terstont besluit moet nemen, zo moet de wil voornamelijk zich keren tot de redenen t’ aanmerken, en te volgen, die tegen de genen strijden, dewelken de lijding vertoont, schoon zy niet zo krachtig schijnen. Gelijk dan, als men onverwacht van enig vijant aangetast word,de gelegentheit niet toelaat dat men enige tijt met beraden besteed. Maar 't geen, 't welk my dunkt dat de genen vermogen, die altijt hun werken en daden bemerken en nazien, is dat zy, zich van vervaertheit ingenomen gevoelende, trachten zullen hun gedachten van d’aanmerking van't gevaar af te trekken, met de redenen te vertonen, om de welken meer zekerheit en eer in de tegenstant, dan in de vlucht is: in tegendeel, als zy gevoelen dat de Begeerte van wraak en Gramschap hen aanprikkelt om roekeloosellijk naar de genen te lopen, die hen aantasten, zo zullen zy gedenken t’ overwegen dat het onvoorzichtigheit is zich zelf te verdelgen, als men zonder onëer zich bergen kan, en dat, zo de krachten ongelijk zijn, het beter is eerlijk af te trekken, of zich over te geven, dan zich beestelijk voor een zekere doot bloot te stellen. 

212. Dat al't goet en quaat van dit leven van hen alleen afhangt. 
VOorts, de ziel kan haar geneuchten bezonderlijk hebben. Maar wat de genen aangaat, die aan haar met het lighaam gemeen zijn, zy hangen geheellijk van de lijdingen af: invoegen dat de menschen, die meest van hen bewogen konnen worden, bequaam zijn om de meeste zoetigheit in dit leven te smaken. Maar zy konnen daarin ook de meeste bitterheit vinden, als zy hen niet wel konnen gebruiken, en als 't geval tegen hen is. Doch de Wijsheit is voornamelijk in dit stuk nut, dat zy leert zich zodanig meester van hen te maken, en hen met zo grote behendigheit te stieren, dat de quaden, die zy veroorzaken, zeer verdragelijk zijn, en ook dat men in alle deze lijdingen blyschap schept. 

EINDE.
